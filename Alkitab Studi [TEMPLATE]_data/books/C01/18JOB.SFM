
\id JOB
\c 1
\fig |18_Jb_01_01_RG_1.jpg|span|||| \fig*
\p \v 1 Ing tanah Us ana sawijining wong jenenge Ayub; Ayub iku jujur lan mursid tuwin ngabekti marang Gusti Allah sarta nyingkiri piala.
\fig |18_Jb_01_02_RG_1.jpg|span|||| \fig*
\p \v 2 Anake lanang pitu, kang wadon telu;
\fig |18_Jb_01_03_RG_1.jpg|span|||| \fig*
\p \v 3 raja kayane kang awujud wedhus pitung ewu, unta telung ewu, sapi limang atus rakit, kuldi wadon limang atus; bature akeh banget, mulane kasugihane ngungkuli wong satanah wetan kabeh.
\fig |18_Jb_01_04_RG_1.jpg|span|||| \fig*
\p \v 4 Anake kang lanang iku saben-saben padha nganakake pista giliran ana ing omahe dhewe-dhewe, dene sadulure wadon telu-telune padha diundang diajak mangan lan ngombe bebarengan.
\fig |18_Jb_01_05_RG_1.jpg|span|||| \fig*
\p \v 5 Anadene saben dinaning pista wus kapungkur, Ayub banjur nglumpukake anak-anake prelu padha disucekake; esuke, isih umun-umun, Ayub wus tangi, banjur nyaosake kurban obaran, cacahe miturut sapira kehing anake iku, awit ujare mangkene: Bokmanawa anakku padha kena ing dosa lan nyupatani Gusti Allah ing sajroning atine. Kaya mangkono iku ajeg katindakake dening Ayub.
\fig |18_Jb_01_06_RG_1.jpg|span|||| \fig*
\p \v 6 Nuju ing sawijining dina para putraning Allah padha seba marang ing ngarsane Pangeran Yehuwah; nuli Iblis iya seba bebarengan.
\fig |18_Jb_01_07_RG_1.jpg|span|||| \fig*
\p \v 7 Ing kono Sang Yehuwah ngandika marang Iblis: Sira saka ing ngendi? Unjuk wangsulane Iblis marang Sang Yehuwah: Saweg saking mider ndlajahi bumi.
\fig |18_Jb_01_08_RG_1.jpg|span|||| \fig*
\p \v 8 Pangeran Yehuwah banjur ndangu marang Iblis: Apa sira nggatekake abdiningSun Ayub? Awitdene ig salumahing bumi ora ana wong kang madhani bab anggone jujur lan mursid tuwin ngabekti ing Allah, apadene anggone nyingkiri piala.
\fig |18_Jb_01_09_RG_1.jpg|span|||| \fig*
\p \v 9 Unjuk wangsulane Iblis marang Pangeran Yehuwah: Punapa tanpa pituwas Ayub anggenipun ngabekti dhumateng Gusti Allah?
\fig |18_Jb_01_10_RG_1.jpg|span|||| \fig*
\p \v 10 Piyambakipun tuwin griya dalasan sadaya barang darbekipun, punapa boten Paduka pageri kemput? Punapa ingkang katindakaken sampun Paduka berkahi saha barang darbekipun saya wewah wonten ing nagari ngriku.
\p \v 11 Nanging saupami Paduka ngagagaken asta nempuh dhateng sadaya barang darbekipun, temtu badhe nyupaosi Paduka wonten ing ngarsa Paduka.
\p \v 12 Dhawuhe Sang Yehuwah marang Iblis: Lah apa sadarbeke wus ana ing tanganira, mung bae aja nggepok marang awake! Iblis banjur mundur saka ing ngarsane Sang Yehuwah.
\p \v 13 Kacarita nuju ing sawijining dina, nalika anake Ayub lanang lan wadon padha mangan lan ngombe anggur ana ing omahe kang pambarep,
\p \v 14 nuli ana kongkonan kan teka ing ngarepe Ayub sarta nggawa pawarta mangkene: Kala wau nalika lembu saweg kadamel mluku, sarta kuldi-kuldi estri sami nyenggut ing sakiwa tengenipun,
\p \v 15 lajeng wonten tiyang Syeba dhateng sami nempuh, lembu kaliyan kuldi sami karebat saha para rencang sami dipun pejahi kaliyan landheping pedhang, namung kula piyambak ingkang saged oncat ngaturi uninga dhumateng panjenengan.
\p \v 16 Sajrone wong iku isih matur, ana wong teka maneh sarta matur: Latunipun Gusti Allah dhawah saking langit lajeng nyamber dhateng menda dalah rencang-rencang, sadaya telas sami kamangsa ing latu, namung kula piyambak ingkang saged oncat, ngaturi uninga dhumateng panjenengan.
\p \v 17 Sajrone wong iku isih matur, ana wong teka maneh lan matur: Tiyang Kasdim sami dhateng, wonten tigang bregada, lajeng nempuh dhateng unta sami karebat, saha rencang-rencang dipun pejahi kaliyan landheping pedhang, namung kula piyambak ingkang saged oncat, ngaturi uninga dhumateng panjenengan.
\p \v 18 Sajrone wong iku isih matur, ana wong teka maneh lan matur: Putra panjenengan jaler estri saweg sami dhaharan saha ngunjuk wonten ing griyaning sadherekipun pambajeng,
\p \v 19 dumadakan wonten angin prahara dhateng saking pasamunan ingkang lajeng nempuh griya wau ing pojok-pojokipun sekawan; griyanipun rebah njugrugi para tiyang anem wau, temah sami pejah sadaya, namung kula piyambak ingkang saged oncat ngaturi uninga dhumateng panjenengan.
\p \v 20 Ing kono Ayub banjur nyuwek-nyuwek jubahe, cukur rambut sarta sumungkem sujud ing bumi,
\p \v 21 pangucape: Wuda anggonku metu saka ing guwagarbane embokku, iya wuda anggonku bali mrana. Pangeran Yehuwah kang paring, Pangeran Yehuwah kang mundhut; pinujia asmane Sang Yehuwah!
\p \v 22 Sajrone iku mau kabeh Ayub ora nganti gawe dosa, sarta ora nacad pisan-pisan marang Gusti Allah.


\c 2
\fig |18_Jb_02_01_RG_1.jpg|span|||| \fig*
\p \v 1 Nuju ing sawijining dina, para putraning Allah padha seba marang ngarsane Pangeran Yehuwah, Iblis nuli iya seba uga ana ing satengahe para putra mau.
\fig |18_Jb_02_02_RG_1.jpg|span|||| \fig*
\p \v 2 Pandangune Sang Yehuwah marang Iblis: Sira saka ing ngendi? Atur wangsulane Iblis marang Sang Yehuwah: Saweg saking mider ndlajahi bumi.
\fig |18_Jb_02_03_RG_1.jpg|span|||| \fig*
\p \v 3 Pangandikane Pangeran Yehuwah marang Iblis: Sira apa iya nggatekake marang abdiningSun Ayub? Awit ing salumahing bumi ora ana wong kang madhani bab anggone jujur lan mursid tuwin ngabekti ing Allah, apadene anggone nyingkiri piala, sarta tetep anggone ngantepi ing katemenane, sanadyan sira wus ngojok-ojoki Ingsun supaya Ayub Suntumpes tanpa sabab.
\fig |18_Jb_02_04_RG_1.jpg|span|||| \fig*
\fig |18_Jb_02_04_RG_2.jpg|span|||| \fig*
\p \v 4 Iblis banjur ngunjuki wangsulan marang Sang Yehuwah: Kulit gegentosing kulit; punapa sadarbekipun tiyang mesthi dipun tombokaken supados kapitulungan gesang.
\fig |18_Jb_02_05_RG_1.jpg|span|||| \fig*
\p \v 5 Nanging saupami Paduka ngagagaken asta saha nggepok balung sarta dagingipun, temtu badhe nyupaosi Paduka wonten ing ngarsa paduka.
\fig |18_Jb_02_06_RG_1.jpg|span|||| \fig*
\fig |18_Jb_02_06_RG_2.jpg|span|||| \fig*
\p \v 6 Dhawuhe Pangeran Yehuwah marang Iblis: Lah Ayub iku wus ana ing tanganira, nanging owelen uripe!
\p \v 7 Samundure Iblis saka ing ngarsane Sang Yehuwah, Ayub tumuli diebyuki ing memala barang wiwit ing tlapakane nganti tekan ing embun-embunane.
\p \v 8 Ayub banjur njupuk wingka kagawe ngeroki awake, sarta nglosod ana ing pawuhan.
\p \v 9 Ing kono ature bojone: Punapa panjenengan taksih ngantepi ing katemenan? Sumangga kula aturi nyupaosi Gusti Allah, lajeng kula aturi seda kemawon!
\p \v 10 Ewadene wangsulane Ayub: Calathumu iku kaya wong gemblung, sabarang peparinge Gusti Allah kang becik padha daktampani, kang ala apa ora kudu daktampani uga? Sajrone iku kabeh Ayub ora nganti gawe dosa kalawan lambene.
\p \v 11 Kacarita mitrane Ayub telu bareng krungu bab sakehe bilai kang tumama marang dheweke, banjur padha teka saka ing panggonane dhewe-dhewe, yaiku: Elifas wong Teman, Bildad wong Suah lan Zofar wong Naamah; iku wus padha sarujuk arep tilik Ayub prelu mratelakake bela-sungkawa lang nglipur.
\p \v 12 Kocapa, nalika ndeleng saka ing kadohan, padha pangling marang Ayub, sarta seru anggone padha nangis; apamaneh padha nyuwek-nyuwek jubahe, tuwin nyawurake lebu mandhuwur, nglarabi sirahe.
\p \v 13 Banjur padha lungguh nglosod ing lemah ana ing ngarepe Ayub, lawase pitung dina pitung bengi, ora ana kang muni sakecap bae, marga padha weruh ing sangsarane Ayub kang luwih dening banget iku.


\c 3
\fig |18_Jb_03_01_RG_1.jpg|span|||| \fig*
\p \v 1 Sawuse mangkono Ayub banjur calathu, nyupatani dina kalahirane;
\p \v 2 pangucape mangkene:
\p \v 3 Sirnaa dina kalahiranku, mangkonoa uga wengi kang muni: Wus dadi wetengan lanang.
\p \v 4 Dina iku dadia peteng, aja digalih dening Gusti Allah kang ana ing luhur, aja kasorotan ing pepadhang pisan.
\p \v 5 Muga kalimputana ing pepeteng, lan palimenganing pati, kasasabana ing mendhung, kinagetna ing grahana srengenge.
\p \v 6 Wengi iku -- rinayuda ing peteng ndhedhet; aja nganti abungah-bungah, ing dina-dina sajroning setahun, aja kaetung awor cacahing sasi-sasi.
\p \v 7 Lah wengi iku lestaria gabug, lan aja karungu swaraning kabungahan.
\p \v 8 Kasupatanana dening para kang ngipat-ipati dina, kang pinter nangekake kanepsone Lewiatan.
\p \v 9 Lintang-lintang esuk padha lestaria peteng; tanpa gawe anggone ngenteni tekane pepadhang, aja nganti nyumurupi katone bangbang wetan,
\p \v 10 awit ora mbuntoni lawange guwa-garbaning ibuku, sarta ora ngaling-alingi kasusahan ana ing ngarepe mripatku.
\p \v 11 Yagene aku ora mati nalika lair, lan ora pecat nyawaku nalika metu saka ing guwa-garba?
\p \v 12 Yagene ana dhengkul kang nadhahi awakku; lan ana susu kang nusoni aku?
\p \v 13 Saupama ora mangkono, aku rak bisa leyeh-leyeh kalawan tentrem; bisa turu lan ngaso
\p \v 14 awor karo raja lan para nayaka ing jagad, kang wus padha mbangun gegempurane,
\p \v 15 sarta awor para panggedhe kang duwe emas, lan omahe dikebaki salaka,
\p \v 16 utawa yagene aku ora kaya bayi keluron kang kadhelikake, kaya bayi kang ora nganti ndeleng pepadhang?
\p \v 17 Ana ing kono para wong dursila mari anggone gawe rerubed, sarta para wong kang nglentroh padha aso.
\p \v 18 Ana ing kono para wong tawanan padha oleh katentreman, wus ora krungu swarane kang ngereh.
\p \v 19 Wong cilik lan wong gedhe kaanggep padha ana ing kono, tuwin batur wus luwar saka lurahe.
\p \v 20 Yagene wong papa diparingi pepadhang, lan kang prihatin kaparingan urip?
\p \v 21 Kang banget kapengine mati, nanging ora mati-mati, kang anggone ngupaya ngluwihi wong kang ndhudhuk raja-brana kang kapendhem;
\p \v 22 samangsa mrangguli kubure, bungahe luwih banget nganti surak-surak;
\p \v 23 wong lanang kang dalane kaling-kalingan, kang rinupek dening Gusti Allah.
\p \v 24 Awit pangesahku wus kaya dadi rejekiku, sarta panggluruhku ingesok prasasat banyu.
\p \v 25 Dhasar apa kang daksumelangake, banjur tumama uga, lan apa kang dakwedeni, iya banjur nempuh.
\p \v 26 Aku ora bisa ayem lan ora oleh aso utawa tentrem, mung karubedan kang nekani aku.


\c 4
\fig |18_Jb_04_01_RG_1.jpg|span|||| \fig*
\p \v 1 Ing kono Elifas wong Teman mangsuli, pangucape:
\p \v 2 Manawa ana wong nyoba guneman karo kowe, apa ndadekake gelaning atimu? Nanging sapa kang bisa ngampet pitutur?
\p \v 3 Lan wus akeh wong kang padha kokwulang, tangan kang jimpe wus kokkuwatake,
\p \v 4 wong kang kajengklok wus kokjejegake sarana pituturmu, dhengkul kang nyleyor wus kokkukuhake,
\p \v 5 mangka bareng kowe dhewe wiwit ginepok, kowe banjur ngenes, bareng ketaman, ruhara atimu.
\p \v 6 Rak pangabektimu marang Gusti Allah kang minangka andel-andelmu, lan katemenane lakumu kang dadi pangarep-arepmu?
\p \v 7 Rasakna ta: Ngendi ana wong resik kang nemu karusakan, utawa wong temen kang tinumpes?
\p \v 8 Sasumurupku wong kang mluku cilaka lan nyebar rubeda, iya iku uga kang diundhuh.
\p \v 9 Padha tumpes dening napasing Allah, lebur dening bantering bebendune.
\p \v 10 Singane nggero, singane nggereng, untune singa nom padha rampal.
\p \v 11 Singa tua mati marga kekurangan memangsan, sarta anake singa wadon padha buyar.
\p \v 12 Aku wus binisikan pitutur, tembung kang dibisikake iya wus tinampan dening kupingku,
\p \v 13 sajrone ngrasak-ngrasakake impen-impen ing wayah bengi, ing wektune wong kecandhak ing turu kepati,
\p \v 14 aku ketaman ing wedi lan geter, kang njalari balung-balungku gumeter.
\p \v 15 Nuli ana roh liwat ing ngarepku, temah wulune awakku mengkorog kabeh.
\p \v 16 Nalika mandheg ana ing ngarepku, aku ora bisa niteni rupane. Ana kang cumetha ing pandelengku, aku nuli krungu swara mbisiki mangkene:
\p \v 17 Apa manungsa bisa katon bener ana ing ngarsaning Allah, apa manungsa bisa katon suci ana ing ngarsane kang nitahake?
\p \v 18 Lah ta Gusti Allah ora pitados marang para abdine, malah sanadyan para malaekate iya kapirsan anggone kesasar,
\p \v 19 apa maneh para kang manggon ing omah lempung, kang tinalesan lebu, kang padha diidak-idak nganti mati kaya renget.
\p \v 20 Ing antarane esuk lan sore padha diidek-idek, lan tanpa rinasa padha sirna salawase.
\p \v 21 Apa tamparing tarube ora dipedhot? Padha mati nanging tanpa kawicaksanan.


\c 5
\p \v 1 Kowe nguwuh-uwuh, apa ana wong kang sumaur? Panunggalane para suci sapa kang kena kokungseni?
\p \v 2 Awit sanyatane wong bodho iku pinatenan dening kanepsone dhewe, sarta wong kang tanpa nalar iku kasirnakake dening kamerening atine dhewe.
\p \v 3 Aku dhewe wus tau weruh wong bodho kang metu oyode, nanging enggal-enggal dakipat-ipati omahe.
\p \v 4 Anake padha ora kapitulungan, padha kaidak-idak ana ing saketheng, ora ana kang mitulungi.
\p \v 5 Undhuh-undhuhane dipangan nganti entek dening wong keluwen, malah direbut saka ing satengahe eri, sarta wong kang ngelak padha melik marang barang-darbeke.
\p \v 6 Awit cilaka iku pinangkane ora saka ing lebu, lan ora saka ing bumi tuwuhe kasusahan;
\p \v 7 nanging manungsa iku anggone lair ginadhang marang kasusahan, kaya pletiking geni kang mumbul.
\p \v 8 Nanging yen aku mesthi ngupaya Gusti Allah, sarta mitayakake prakaraku marang Pangeran,
\p \v 9 kang nindakake pakaryan-pakaryan kang agung, kang ora kena kinayangapa, tuwin kaelokan tanpa wilangan;
\p \v 10 kang paring udan marang bumi lan banyu marang pategalan;
\p \v 11 Wong asor kasengkakake marang kaluhuran, tuwin wong prihatin pinaringan pitulungan kang santosa.
\p \v 12 Rancangane wong culika kagagalake, satemah pambudidayane tangane ora oleh gawe.
\p \v 13 Para wong wasis dicepeng sajroning kaculikane dhewe, lan kekarepane wong julig ora bakal ketutugan.
\p \v 14 Ing wayah awan padha kesaput ing pepeteng, lan samangsa tengange gagap-gagap kaya ing wayah bengi.
\p \v 15 Nanging wong papa iku padha diluwari saka ing cangkeme kang nggegirisi, tuwin saka ing tangane wong kang santosa.
\p \v 16 Marga saka mangkono wong cilik duwe pangarep-arep, sarta cangkeme kadursilan kabungkem.
\p \v 17 Sanyatane rahayu wong kang winelehake dening Allah; mulane aja nampik pamerdine Kang Mahakuwasa.
\p \v 18 Awit Gusti Allah kang natoni, nanging kang mblebed uga; iya natoni, nanging astane nyarasake.
\p \v 19 Sajroning karubedan nem warna kowe mesthi dipitulungi, bareng tekane kang kapitu ora nganti ginepok ing cilaka.
\p \v 20 Sajroning pailan kowe diluwari saka ing pati, lan sajroning perang saka ing pamisesane pedhang.
\p \v 21 Kowe mesthi kaaling-alingan supaya ora kena ing pamecuting ilat, sarta kowe ora usah wedi marang tekane karusakan.
\p \v 22 Karusakan lan pailan bakal kokesemi, tuwin kewan alasan ora bakal kokwedeni.
\p \v 23 Awit kowe mesthi bakal nganakake prajanjian karo watu-watu ing ara-ara, sarta kewan-kewan ing ara-ara bakal padha rukun karo kowe.
\p \v 24 Kowe mesthi bakal ngalami tentrem ana ing tarubmu lan manawa kowe niti-priksa omahmu, mesthi ora ana apa-apa kang ilang.
\p \v 25 Karo maneh bakal ngalami turunmu dadi akeh tuwin wijimu kaya suket ing bumi.
\p \v 26 Anggonmu mudhun marang ing kluwat manawa kowe wus tuwa banget, kaya tumpukan gandum kang kasimpen marga wus wancine.
\p \v 27 Lah ta iku kabeh wus padha daksatitekake, pancen mangkono kaanane; bab iku rasakna lan titenana!


\c 6
\fig |18_Jb_06_01_RG_1.jpg|span|||| \fig*
\p \v 1 Ing kono Ayub banjur mangsuli, pangucape:
\p \v 2 Adhuh muga karubedanku katrajua kalawan patitis, sarta kasrakatanku sinelehna ing timbangan!
\p \v 3 Abote mesthi ngungkuli wedhi ing sagara; mulane metune tembungku sasar-susur.
\p \v 4 Marga jemparinge Kang Mahakuwasa padha tumancep ing awakku, ampuhe sinesep ing nyawaku; aku tinempuh ing pagiris kang saka ing Allah.
\p \v 5 Kuldi alasan apa iya gereng-gereng ana ing pasuketan ijo, sapi apa iya mbengah-mbengah ana ing ngarepe pakane?
\p \v 6 Barang kang cemplang rasane apa dipangan tanpa uyah, utawa putihing endhog apa ana rasane?
\p \v 7 Ndemok bae aku ora sudi, tumrap aku iku pangan kang ngunek-uneki.
\p \v 8 Ah, muga-muga panyuwunku kabul, Gusti Allah muga karsa paring kang dadi pangarep-arepku!
\p \v 9 Gusti Allah muga karsaa ngremuk aku, ngagagake astane sarta nguwisi uripku!
\p \v 10 Iku kang isih dadi panglipur tumrap aku, malah aku bakal lincak-lincak marga saka bungahku. ing sajrone aku nandhang sangsara kang tanpa piwelas iku, sabab aku ora tau nyelaki pangandikane Kang Mahasuci.
\p \v 11 Sapira ta kakuwatanku, kok aku bisa tahan, lan apa ta wekasaning awakku, kok aku isih kudu nyabarake?
\p \v 12 Apa kakuwatanku iku kaya watu? Apa dagingku kaya prunggu?
\p \v 13 Rak wus ora ana pitulungan babar pisan tumrap aku, lan kaslametan wus adoh saka aku?
\p \v 14 Wong kang ora welas marang pepadhane, iku nglirwakake pangabekti marang Kang Mahakuwasa.
\p \v 15 Sadulurku padha ora kena diandel kaya kali, kaya santering banyu kang metu saka dhasare kali,
\p \v 16 kang buthek marga banyune njendhel, salju kang ana ing njerone dadi ajer,
\p \v 17 kang ing mangsa panas padha surud, samangsa kena ing dayane panas tumuli asat ana ing panggonane;
\p \v 18 iline menggak-menggok, anjog ana ing pasamunan banjur mati.
\p \v 19 Kapilah kang saka ing Tema padha ngungak-ungak, para sudagar ing Syeba padha ngarep-arep,
\p \v 20 nanging padha kecuwan marga saka manut kayakinane, satekane ing kana bakal kapusan.
\p \v 21 Iya kaya mangkono iku kowe kabeh saikine tumrap aku, nalika kowe padha nyumurupi kaanan kang nggegirisi, banjur padha kaget.
\p \v 22 Apa aku tau kandha: Nggawaa oleh-oleh, sarta: Aku wenehana dhuwit reruba saka bandhamu,
\p \v 23 utawa: Aku luwarana saka tangane kang nganiaya, lan: Aku tebusen saka tangane kang misesa?
\p \v 24 Aku wulangen, temah aku bakal meneng; aku sumurupna kang dadi kaluputanku.
\p \v 25 Iba gedhene sawabe pitutur kang jujur! Nanging apa tegese pamelehmu iku?
\p \v 26 Apa karepmu iku nacad tembung? Apa tembunge wong kang entek pangarep-arepe iku dianggep angin?
\p \v 27 Malah kowe padha mbuwang undhi tumrap marang bocah lola, dene mitramu kokdadekake barang dagangan.
\p \v 28 Nanging saiki aku sawangen; aku rak ora bakal ngapusi kowe.
\p \v 29 Padha salina pangrasa ta, ja nganti ana kaculikan kang tumindak; iya padha salina pangrasa, aku iki nyata-nyata bener.
\p \v 30 Ing ilatku apa ana durakane? Cethakku apa ora bisa mbedak-mbedakake kasangsaran?


\c 7
\p \v 1 Manungsa iku ana ing bumi rak kayadene perang, etungane umure kaya dinane wong buruh?
\p \v 2 Kaya upamane batur kang kapengin marang panggonan eyub, utawa kaya buruh nganti-anti marang buruhane,
\p \v 3 iya mangkono anggonku ginanjar pirang-pirang sasi kebak cilaka, sarta pirang-pirang bengi kebak pekewuh.
\p \v 4 Samangsa aku mapan turu pangucapku: Besuk apa aku bakal bisa tangi? Mangka bengine mulur dawa, gawe sayah anggonku ngolang-ngaling nganti tumeka wayah repet-repet.
\p \v 5 Awakku ketutupan set lan kokot-bolot, kulitku pating prentul, kang banjur mecah metu jitahe.
\p \v 6 Dina-dinaku rikate ngungkuli troponging tenunan, ilange tanpa ninggal pangarep-arep.
\p \v 7 Paduka mugi karsaa ngengeti, bilih gesang kawula punika namung abab kemawon, sarta mripat kawula boten badhe ningali ingkang sae malih.
\p \v 8 Tiyang ingkang ningali kawula sapunika, benjing sampun boten badhe ningali malih. Paduka mirsani kawula, nanging kawula sampun boten wonten.
\p \v 9 Kadosdene mega ingkang lebur lajeng sirna, inggih makaten tiyang ingkang mandhap dhateng ing jagading tiyang pejah boten badhe mentas malih.
\p \v 10 Boten wangsul mantuk dhateng ing griyanipun malih, boten badhe kasumerepan dening papan padununganipun malih.
\p \v 11 Milanipun kawula boten badhe mekak cangkem kawula, kawula badhe matur ing salebeting karibedanipun nyawa kawula, saha badhe sesambat salebeting pait-getir ingkang wonten ing manah kawula.
\p \v 12 Punapa kawula punika saganten utawi naga, dene Paduka ngantos ngawontenaken pajagen tumrap kawula?
\p \v 13 Manawi kawula manah: Paturonku bakal aweh panglipur marang aku, tuwin ambenku bakal ngenthengake pasambatku,
\p \v 14 kawula lajeng Paduka kagetaken sarana impen sarta Paduka damel giris kalayan rerupen salebeting tilem,
\p \v 15 temahan kawula langkung remen dipun tekak, lajeng pejah katimbang ngraosaken kasisahan kawula.
\p \v 16 Kawula sampun jeleh, kawula boten sagah gesang ing salaminipun. Kawula mugi Paduka eculaken, awit gesang kawula punika namung kados abab kemawon.
\p \v 17 Manungsa punika punapa ta, dene ngantos Paduka anggep ageng, saha Paduka gatosaken,
\p \v 18 Paduka tuweni saben enjing, sarta saben-saben Paduka cobi?
\p \v 19 Benjing punapa anggen Paduka boten badhe migatosaken kawula malih, saha ngeculaken kawula, satemah kawula saged ngulu idu kawula?
\p \v 20 Manawi kawula damel dosa, Paduka sampun kawula punapakaken, dhuh Allah, ingkang njagi manungsa? Kadospundi dene kawula Paduka dadosaken lesan, ngantos ngrekaos anggen kawula ngrembat badan kawula piyambak?
\p \v 21 Saha punapa sababipun dene Paduka boten karsa ngapunten kalepatan kawula, tuwin boten karsa ngicali duraka kawula? Amargi mangke kawula badhe tilem wonten ing siti, sarta Paduka lajeng badhe madosi kawula, nanging kawula sampun boten wonten malih.


\c 8
\p \v 1 Tumuli Bildad wong Suah mangsuli, calathune:
\p \v 2 Nganti pira lawase anggonmu duwe ujar mangkono iku, sarta tembunging tutukmu kaya angin gedhe iku?
\p \v 3 Apa iya Gusti Allah kok mbengkokake kaadilan? Apa iya Kang Mahakuwasa kok mbengkokake kabeneran?
\p \v 4 Manawa anak-anakmu padha gawe dosa marang Panjenengane, mesthi wus dipasrahake marang pangwasane panerake dhewe.
\p \v 5 Nanging manawa anggonmu ngupaya Gusti Allah, sarta nyuwun sih-piwales marang Kang Mahakuwasa,
\p \v 6 anggere kowe resik lan temen, Panjenengane mesthi banjur wungu lan mitulungi kowe, tuwin ndandani omah kang dadi wewenangmu.
\p \v 7 Satemah kaananmu kang wiwitan bakal katon asor, dene kaananmu kang wekasan bakal dadi mulya banget.
\p \v 8 Takona ta bab wong-wong jaman biyen, lan gatekna apa kang wus katitipriksa dening para leluhur.
\p \v 9 Amarga kita iki padha bocah dhek wingi sore, padha ora sumurup apa-apa, awit umur kita ana ing donya iki kayadene wewayangan.
\p \v 10 Para leluhur mau rak sing kudu mulang lan pratela marang kowe, tuwin nglairake tetembungan kang metu saka ing atine.
\p \v 11 Bangsane glonggong apa bisa thukul gedhe, manawa ora ana ing rawa, utawa glagah apa bisa thukul subur manawa tanpa banyu?
\p \v 12 Sanadyan lagi nedheng-nedhenge thukul, sadurunge mangsane dipecok, rak mesthi banjur alum, gelis iku katimbang karo bangsa suket liyane.
\p \v 13 Ora beda karo lelakone sakehe wong kang ora eling marang Gusti Allah; iku sirna pangarep-arepe;
\p \v 14 pangarep-arepe kaya jaring kemlandhingan, lan pangandele kaya jaring kemangga,
\p \v 15 omahe dianggo sesendhen, nanging ora bisa terus ngadeg, digondheli, nanging ora kuwat.
\p \v 16 Dheweke kaya tetuwuhan kang isih seger ana ing padhange srengenge, elunge mratani ing patamanane.
\p \v 17 Oyod-oyode nggubet-nggubet ing tumpukan watu, lan nlesep-nlesep ing sela-selaning watu-watu iku.
\p \v 18 Manawa dibedhol saka ing panggonane, banjur diselaki dening panggonan mau, pangucape: Aku durung tau weruh kowe.
\p \v 19 Iya mangkono iku kabungahaning uripe, sarta nuli ana thethukulan liyane kang tuwuh saka ing lemah.
\p \v 20 Sumurupa, Gusti Allah ora bakal nampik wong kang temen, lan ora ngasta tangane wong kang gawe duraka.
\p \v 21 Panjenengane isih damel tutukmu gumuyu, sarta damel lambemu asurak-surak.
\p \v 22 Satrumu bakal sinandhangan wirang, tuwin tarube wong duraka bakal sirna.


\c 9
\p \v 1 Ing kono Ayub mangsuli, pangucape:
\p \v 2 Sanyatane aku wus sumurup, yen iku pancen mangkono, kapriye manungsa anggone bisa tinemu bener ana ing ngarsaning Allah?
\p \v 3 Saupama Gusti Allah karsa mabeni, ing sewu prakara saprakara bae mesthi ora bisa ngunjuki wangsulan.
\p \v 4 Sapa ta, sanadyan wicaksana atine lan gedhe kakuwatane, kang bisa nglawan marang Panjenengane sarta lestari slamet?
\p \v 5 Iya Panjenengane kang ngelih gunung ora kalawan kasumurupan ing wong, lan diwolak-walik ing sajroning bebendune;
\p \v 6 ngingser bumi saka ing panggonane, satemah saka-sakane padha gonjing,
\p \v 7 srengenge diwaleri, temah ora mlethek; lintang-lintang dikurung kalawan disegel;
\p \v 8 Gusti Allah piyambak kang mbeber langit, kang nglangkahi alune sagara,
\p \v 9 kang nitahake lintang Prau, lintang Wluku lan lintang Wuluh, apadene lintang-lintang ing kidul;
\p \v 10 kang nindakake pakaryan kang agung, ora kena jinajagan; sarta kaelokan tanpa wilangan.
\p \v 11 Manawa Panjenengane langkung ing sandhingku, aku ora sumurup, lan manawa lumampah aku ora ndeleng.
\p \v 12 Manawa Panjenengane ngrebat apa-apa, kang ngalang-alangi sapa? Sapa kang munjuk: Punapa ingkang Paduka tindakaken punika?
\p \v 13 Gusti Allah ora mekak bebendune, para pambantune Rahab padha tumelung ana ing ngarsane.
\p \v 14 Apamaneh aku, kapriye bisaku madoni Panjenengane, utawa milih tembung kanggo nglawan marang Panjenengane?
\p \v 15 Sanadyan aku bener, iya mangsa bisaa ngunjukake panjawab, malah aku kudu nyuwun sih-piwales marang Hakimku.
\p \v 16 Saupama aku nyenyebut, mangka Panjenengane paring wangsulan, aku mesthi iya ora ngandel, yen Panjenengane karsa miyarsakake swaraku;
\p \v 17 Panjenengane kang nempuh aku kalawan prahara, sarta kang ngakehake tatuku tanpa sabab,
\p \v 18 kang ora marengake aku unjal ambekan, nanging kang malah maregi aku kalawan pait-getir.
\p \v 19 Manawa bab karosan, Panjenengane iku kang kagungan. Manawa bab kaadilan, sapa kang bisa nggugat Panjenengane?
\p \v 20 Sanadyan aku bener, cangkemku dhewe kang bakal ngluputake aku; sanadyan aku ora salah, Panjenengane kang bakal nyalahake aku.
\p \v 21 Aku ora luput! Aku ora mreduli awakku, aku ora ngetung uripku.
\p \v 22 Kabeh-kabeh iku padha bae, mulane pangucapku: Wong luput lan wong ora luput karo-karone padha tinumpes.
\p \v 23 Manawa cemethine dumadakan memateni, Panjenengane banjur nggegujeng bubrahing nalare wong kang ora luput.
\p \v 24 Bumi wus kapasrahake marang wong duraka, hakime jagad ditutupi raine; manawa dudu Gusti Allah kang nindakake iku, lah sapa ta?
\p \v 25 Playune dina-dinaning umurku rikate ngungkuli utusan kilat, wus padha larud tanpa nyumurupi kabegjan,
\p \v 26 pesating lakune kaya prau glagah, kaya abure manuk garudha kang nyamber memangsan.
\p \v 27 Saupami kawula gadhah pangucap makaten: Daklalekake sesambatku, dakbuwange anggonku mbesengut, banjur dadi bungah maneh,
\p \v 28 punika kawula ajrih dhateng kasisahan kawula sadaya, awitdene kawula sumerep, bilih Paduka boten badhe mastani kawula tanpa kalepatan.
\p \v 29 Kawula temtu katetepaken tiyang duraka, punapa ginanipun kawula ngantos kangelan tanpa wekasan?
\p \v 30 Sanadyan kawula adusa toya salju, sarta wisuha mawi sabun,
\p \v 31 Paduka temtu mblesekaken kawula ing endhutan, lajeng sandhangan kawula sami nganggep jijik dhateng kawula.
\p \v 32 Amarga Panjenengane iku dudu manungsa kaya aku, kang kena dakcaosi panjawab: Sumangga sami sesarengan sowan dhateng ing ngarsaning pangadilan.
\p \v 33 Ora ana juru pamisah, kang numpangake tangan marang kita sakarone!
\p \v 34 Satemah Panjenengane banjur nyingkirake gebage saka ing awakku, sarta aku nuli ora giris ana ing ngarsane.
\p \v 35 Manawa kelakon mangkono, aku iya bakal munjuk ora nganggo wedi, awit aku pancen ora mangkono.


\c 10
\p \v 1 Nyawaku wus bosen urip, aku arep ngumbar pasambatku, aku arep ngucap sajroning prihatine nyawaku kang pait.
\p \v 2 Aku arep munjuk marang Gusti Allah: Paduka mugi sampun ngantos nglepataken dhateng kawula; kawula mugi Paduka sumerepaken, punapa sababipun dene Paduka nglawan dhateng kawula.
\p \v 3 Mikantuki punapa ta kagem Paduka, manawi nindhes tiyang punika, manawi Paduka mbucal pakaryaning asta Paduka, saha paduka paring pambiyantu dhateng rancanganipun tiyang duraka?
\p \v 4 Punapa Paduka kagungan paningal wadhag? Anggen Paduka mirsani samukawis punapa inggih kados patrapipun manungsa anggenipun ningali?
\p \v 5 Yuswa Paduka punapa memper kados umuripun manungsa, petangan taun Paduka punapa inggih kados umuripun tiyang jaler,
\p \v 6 dene Paduka kok karsa madosi kalepatan kawula, saha nlusur dosa kawula,
\p \v 7 mangka paduka mirsa, bilih kawula sanes tiyang duraka, saha bilih boten wonten tiyang ingkang saged oncat saking asta Paduka?
\p \v 8 Asta Paduka ingkang mangun saha ngwujudaken kawula, nanging Paduka kok lajeng boten karsa mirsani kawula sarta badhe nyirnakaken kawula?
\p \v 9 Paduka mugi karsaa ngengeti, bilih Paduka ingkang karya kawula saking lempung, kok badhe Paduka dadosaken lebu malih!
\p \v 10 Punapa sanes Paduka ingkang ngecuraken kawula kados susu, kok lajeng badhe Paduka jendhelaken dados keju?
\p \v 11 Paduka praboti kulit kaliyan daging, Paduka enami balung tuwin otot.
\p \v 12 Paduka paringi gesang saha sih-rahmat; nyawa kawula Paduka jagi lumantar pangreksa Paduka.
\p \v 13 Nanging kawontenan igkang makaten punika kok Paduka sengker ing salebeting panggalih; kawula sumerep, bilih punika pancen sampun dados karsa Paduka.
\p \v 14 Saupami kawula damel dosa, Paduka temtu badhe nguningani, saha kawula boten badhe Paduka galih tanpa kalepatan.
\p \v 15 Manawi kawula duraka, bilai kawula; manawi kawula leres inggih boten saged langak-langak, amargi anggen kawula tuwuk kawirangan, sarta nyumerepi kasangsaran kawula.
\p \v 16 Manawi kawula ndengengek, Paduka temtu lajeng mbujeng kawula kadosdene singa sarta ngatingalaken panguwaos Paduka ingkang nggumunaken punika dhumateng kawula malih.
\p \v 17 Paduka badhe ngajengaken seksi-seksi enggal ingkang nglawan kawula, -- Paduka ngagengaken bebendu Paduka dhumateng kawula -- Paduka badhe ngangsahaken pasukan-pasukan enggal, malah balatantra dhumateng kawula.
\p \v 18 Punapa sababipun dene Paduka ngedalaken kawula saking guwa-garba? Langkung sae manawi kawula pejah, saderengipun kawula kasumerepan ing tiyang,
\p \v 19 kados-kados kawula boten nate wonten, saking guwa-garbaning biyung lajeng kemawon kabekta dhateng ing pakuburan.
\p \v 20 Punapa dinten-dintening umur kawula boten namung sakedhik? Paduka mugi karsaa ngendelaken kawula, supados kawula saged bingah sawatawis,
\p \v 21 saderengipun kawula kesah lan boten mawi wangsul malih dhateng nagari ingkang peteng lelimengan,
\p \v 22 dhateng nagari ingkang peteng ndhedhet, panggenan ingkang peteng sanget saha worsuh, ingkang cahyaning pepadhangipun sami kaliyan pepeteng.


\c 11
\p \v 1 Zofar wong Naama banjur mangsuli calathune:
\p \v 2 Wong kakehan rembug iku apa ora kudu diwangsuli? Apa wong kang juweh iku kudu dianggep bener?
\p \v 3 Apa wong kudu meneng bae krungu ocehmu iku? Tuwin manawa kowe ngala-ala iku apa ora ana kang melehake?
\p \v 4 Kowe munjuk: Piwulang kawula punika murni, saha kawula resik wonten ing paningal Paduka.
\p \v 5 Nanging muga-muga Gusti Allah piyambak karsa ndhawuhake pangandika, sarta mbikak lathine tumrap kowe,
\p \v 6 lan paring sumurup marang kowe bab wewadining kawicaksanan, awit iku isine aneh. Kowe nuli bakal sumurup, yen Gusti Allah ora ngetang kaluputanmu saperangan.
\p \v 7 Apa kowe bisa njajagi wewadosing Allah, apa bisa nyumurupi wates-watese pangwaose Kang Mahakuwasa?
\p \v 8 Iki dhuwure padha karo langit; -- kowe bisa nindakake apa? Jerone ngluwihi teleng palimengan: -- kowe mangreti apa?
\p \v 9 Dawane ngluwihi ukuraning bumi, jembare ngungkuli samodra.
\p \v 10 Manawa Panjenengane langkung, nuli nangkep lan ngadili, sapa kang bisa mambengi?
\p \v 11 Amarga Panjenengane nguningani si juru apus sarta mirsa piala tanpa ningali.
\p \v 12 Manawa wong bodho bisa mangreti, beloning kuldi alas iya bisa lair dadi manungsa.
\p \v 13 Manawa atimu kokcawisake, nuli ngegarake tanganmu marang Panjenengane,
\p \v 14 sarta piala kang ana ing tanganmu iku kokedohake, tuwin kowe ora aweh duraka manggon ana ing tarubmu,
\p \v 15 kowe mesthi banjur bisa ndengengek kalawan tanpa cacad, temah santosa lan ora bakal wedi,
\p \v 16 kowe malah banjur lali marang kasusahanmu, iku mung kokelingi kaya banyu kang wus kepungkur miline.
\p \v 17 Uripmu padhange bakal ngungkuli wayah tengange, pepeteng bakal dadi padhang kaya esuk.
\p \v 18 Kowe bakal rumangsa tentrem, awit ana pangarep-arep; sawuse mulat ngiwa nengen banjur bakal turu kepenak;
\p \v 19 anggonmu nglegeyeh ora bakal ana kang ngreridhu, lan akeh wong kang padha ngempek-empek marang kowe.
\p \v 20 Nanging mripate wong duraka mesthi bakal dadi lamur, mulane padha ora bisa lumayu ngungsi maneh; kang dadi pangarep-arepe mung pecating nyawane.


\c 12
\p \v 1 Ayub tumuli mangsuli, pangucape:
\p \v 2 Lah iya kowe iku kang jeneng manungsa, manawa kowe padha mati, kawicaksanan iya mati bebarengan karo kowe.
\p \v 3 Aku iya duwe pikiran kaya kowe, aku ora kalah karo kowe; sapa kang durung tau nyumurupi kang kaya mangkono iku?
\p \v 4 Aku iki dadi pepoyokane pepadhaku, aku kang manawa sesambat marang Gusti Allah banjur disembadani, wong kang utama lan mursid dadi pepoyokan.
\p \v 5 Saka panemune wong kang tentrem uripe, wong kang sangsara iku pantese dicacad, iku rinasa kaya gebug tumrap wong kang sikile kajengklok.
\p \v 6 Tarube wong kang ngrusak padha tentrem sarta wong kang memungu dukaning Allah padha ngalami katentreman, samono uga para wong kang arep nggegem Gusti Allah ana ing tangane.
\p \v 7 Nanging takona ta marang kewan, iku mesthi padha mangretekake kowe, sarta takona ta marang manuk ing awang-awang, mesthi kowe disumurupake,
\p \v 8 utawa tutura marang bumi, iku mesthi bakal aweh piwulang marang kowe, dalasan iwak ing sagara bakal carita marang kowe.
\p \v 9 Panunggalane iku kabeh sapa kang ora sumurup, manawa astane Gusti Allah kang nindakake iku;
\p \v 10 manawa nyawane kabeh kang kumelip lan napase saben manungsa iku dumunung ana ing astane?
\p \v 11 Kuping apa ora nguji tembung-tembung, kayadene cethak anggone ngrasakake pangan?
\p \v 12 Apa dudu para wong tuwa kang padha kadunungan kawicaksanan, sarta wong kang wus akeh umure iku kang duwe pangreten?
\p \v 13 Nanging Gusti Allah iku kang kagungan kawicaksanan lan pangwaos. Iya Panjenengane iku kang dadi etuking pangulir budi lan kawasisan.
\p \v 14 Manawa panjenengane mbebongkar, ora ana kang bisa mbangun maneh. Manawa Panjenengane nangkep wong, ora ana kang bisa ngluwari.
\p \v 15 Manawa Panjenengane mbendung banyu, banjur asat kabeh. Manawa Panjenengane marengake mili maneh, banjur ngelebi bumi.
\p \v 16 Panjenengane ngasta pangwaos lan kaunggulan iya kang nguwaosi wong kang kesasar lan wong kang nasarake.
\p \v 17 Panjenengane kang nggiring lan nglukari para mentri, sarta kang damel bodhoning para hakim.
\p \v 18 Panjenengane kang nguculi blenggu kang dietrapake dening para raja, kang banjur padha tinalenan bangkekane kalawan tali pangiket.
\p \v 19 Panjenengane kang nggiring lan nggledhah para imam, lan nggolingake wong kang santosa.
\p \v 20 Panjenengane kang mbungkem cangkeme para wong kang dipracaya, sarta para wong tuwa padha diilangi nalare.
\p \v 21 Panjenengane kang ngesoki cecamah para wong luhur sarta kang nguculi sabuke para wong kang santosa.
\p \v 22 Panjenengane kang miyak wewadining pepeteng lan ndhatengake peteng ndhedhet ana ing pepadhang.
\p \v 23 Panjenengane kang ndadosake tangkar-tumangkare lan tumpesing para bangsa, sarta kang damel ngambra-ambrane banjur kaboyongan.
\p \v 24 Panjenengane kang damel para pemimpining jagad padha koncatan akal sarta kesasar ana ing pasamunan kang ora ana dalane,
\p \v 25 padha gagap-gagap ana ing pepeteng kang ora ana pepadhange; apadene padha kadamel gloyoran kaya wong mendem.


\c 13
\p \v 1 Lah iku kabeh wus dakdeleng kalawan mripatku, dakrungu kalawan kupingku lan dakmangreteni.
\p \v 2 Apa kang padha koksumurupi, iku iya daksumurupi, aku ora kalah karo kowe.
\p \v 3 Nanging aku arep munjuk marang Kang Mahakuwasa, aku kapengin mbelani prakaraku ana ing ngarsaning Allah.
\p \v 4 Dene kowe kabeh iku wong kang padha nutupi gorohmu, sarta padha dadi dhukun kang palsu.
\p \v 5 Saupama kowe padha meneng babar pisan, iku malah dadi kawicaksananmu.
\p \v 6 Rungokna ta wangsulanku lan gatekna panjawabing lambeku!
\p \v 7 Apa kowe gelem goroh kagem Gusti Allah, apa kowe gelem ngapusi kagem Panjenengane?
\p \v 8 Apa kowe gelem mbelani Gusti Allah sarta bebantahan kanggo mbelani Panjenengane?
\p \v 9 Apa prayoga, manawa Panjenengane niti-priksa marang kowe? Apa kowe bisa ngapusi Panjenengane kaya ngapusi marang wong?
\p \v 10 Kowe bakal padha kaukum kalawan keras manawa kowe mbelani kalawan ora ngeblak.
\p \v 11 Apa kamulyane Gusti Allah iku ora bakal ngagetake kowe, sarta apa kowe ora bakal ketiban ing pagirise?
\p \v 12 Pepeling-pepelingmu iku wulang bebasan lebu lan tamengmu iku tameng lempung.
\p \v 13 Padha menenga! Aku arep calathu, nadyan apa bae kang bakal tumempuh marang aku, daksanggane!
\p \v 14 Dagingku arep dakjupuk kalawan untuku, lan nyawaku arep daksangga ing tanganku.
\p \v 15 Delengen, Panjenengane arep mateni aku, aku wus ora duwe pangarep-arep, ewadene aku arep ngaturake panjawab ing bab lakuku ana ing ngarsane.
\p \v 16 Panjenengane bakal dadi kaslametanku, nanging wong lamis ora kena seba ing ngarsane.
\p \v 17 Rungokna kang tumenan tembung-tembungku, lan gatekna katranganku!
\p \v 18 Sumurupa, aku wus nyawisake prakaraku, aku yakin, manawa aku bener.
\p \v 19 Sapa kang keconggah pepadon karo aku, iya wis, aku dakmeneng bae banjur dakmati.
\p \v 20 Namung kalih prakawis ingkang mugi sampun Paduka tundukaken dhumateng kawula, dados kawula boten badhe ndhelik saking ing ngarsa Paduka,
\p \v 21 inggih punika: Asta Paduka mugi Paduka singkiraken ingkang tebih saking kawula, kaliyan malih kawula sampun ngantos gumeter margi saking pagiris Paduka,
\p \v 22 lajeng Paduka mugi nimbali kawula, kawula inggih badhe ngaturi wangsulan; utawi kawula ingkang munjuk saha Paduka ingkang paring wangsulan.
\p \v 23 Sapinten ta agenging kalepatan saha dosa kawula? Kawula mugi Paduka sumerepaken dhateng panerak saha dosa kawula.
\p \v 24 Punapa sababipun dene Paduka ngantos nyingidaken wadana Paduka saha kawula Paduka anggep mengsah?
\p \v 25 Ron kabur kanginan kok Paduka damel geter; dami garing kok Paduka bujeng-bujeng!
\p \v 26 Sabab kawula Paduka etrapi ingkang pait getir, kalepatan nalika nem-neman kawula punika Paduka dhawahaken dhateng kawula,
\p \v 27 suku kawula Paduka belok, sarta salampah-lampah kawula Paduka ulat-ulataken, tlapakan kawula Paduka pasangi pepalang,
\p \v 28 mangka punika tumrap dhateng tiyang ingkang sampun ringkih kados kajeng gapuk, kados sinjang ingkang dipun tedha ing renget.


\c 14
\p \v 1 Manungsa ingkang lair saking tiyang estri, celak umuripun, tuwuk ing kasisahan,
\p \v 2 mekar kadosdene sekar lajeng alum, icalipun kados wewayangan, boten saged lestantun.
\p \v 3 Punapa inggih Paduka badhe karsa mirsani tiyang ingkang kados makaten punika saha badhe Paduka tarik dhateng ing pangadilan Paduka?
\p \v 4 Punapa nate wonten tiyang resik katuwuhaken dening tiyang jember? Satunggal kemawon temtu boten wonten!
\p \v 5 Ingkang punika sarehning umuripun manungsa sampun kapesthekaken watesipun, tuwin cacahing wulanipun sampun Paduka temtokaken, punapa dene wates-watesipun sampun Paduka tetepaken, satemah boten saged kalangkahan,
\p \v 6 mila Paduka mugi karsa nilar mengo, supados piyambakipun saged aso, satemah saged ngraosaken nikmating dintenipun kados tiyang berah.
\p \v 7 Amargi tumraping wit-witan taksih wonten pangajeng-ajengipun; manawi kategor, medal trubusipun malih, ingkang nunten gesang ing salajengipun.
\p \v 8 Sanadyan oyodipun dados sepuh wonten ing salebeting siti, sarta tunggakipun ngantos pejah dumunung ing lebu,
\p \v 9 ewasemanten angger mambet toya, mesthi semi sarta medal pangipun ingkang dados taneman enggal.
\p \v 10 Nanging manawi tiyang nemahi pejah sampun boten gadhah daya kakiyatan malih; manungsa manawi sampun pejah, tiyang wau lajeng wonten ing pundi?
\p \v 11 Kadosdene toyanipun tlaga ingkang nguwab tuwin lepen ingkang asat saha pejah,
\p \v 12 makaten ugi manungsa inggih ambruk, saha boten tangi malih, ngantos dumugi sirnanipun langit sami boten tangi utawi ginugah anggenipun tilem.
\p \v 13 Iba begja kawula saupami Paduka karsa ngumpetaken kawula wonten ing teleng palimengan; manawi Paduka karsa ngaling-alingi kawula ngantos sasirepipun bebendu Paduka sarta saupami Paduka karsa paring wangenan lajeng Paduka enget dhumateng kawula!
\p \v 14 Manungsa manawi sampun pejah, punapa saged gesang malih? Manawi makaten kawula gadhah pangajeng-ajeng salaminipun kawula nglampahi kangelan, ngantos dumugi ing giliran kawula.
\p \v 15 Paduka lajeng badhe nimbali kawula, saha kawula badhe ngunjuki wangsulan; Paduka badhe kangen dhateng pakaryaning asta Paduka.
\p \v 16 Paduka lajeng boten badhe nggatosaken dosa kawula, sanadyan Paduka mical jangkah kawula,
\p \v 17 panerak kawula lajeng sami kalebetaken ing kanthong ingkang kasegel, sarta Paduka badhe nutupi rapet kalepatan kawula.
\p \v 18 Nanging kadosdene redi ingkang jugrug lajeng ajur, saha parang ingkang pindhah panggenan,
\p \v 19 tuwin kadosdene toya ingkang nggripisaken sela, sarta santering ilinipun ngentiraken lebuning siti, inggih kados makaten anggen Paduka nglebur pangajeng-ajenging manungsa.
\p \v 20 Manungsa Paduka wisesa salaminipun lajeng kesah, Paduka ewahi rainipun lajeng Paduka tundhung;
\p \v 21 boten nyumerepi anggening anakipun sami angsal kadrajatan, utawi sami dhawah ing kanisthan inggih boten dipun mangretosi.
\p \v 22 Namung badanipun ingkang njalari piyambakipun nandhang perih, saha margi saking piyambakipun piyambak, nyawanipun nandhang sedhih.


\c 15
\fig |18_Jb_15_01_RG_1.jpg|span|||| \fig*
\p \v 1 Elifas wong Teman banjur mangsuli, celathune:
\p \v 2 Wong kang wicaksana apa mangsuli kalawan kawruh kang tanpa isi, sarta ngiseni pikirane kalawan angin?
\p \v 3 Apa iya anggone srengen iku kalawan tetembungan kang tanpa guna, lan kalawan ujar kang ora maedahi?
\p \v 4 Karodene kowe ngorakake pangabekti marang Gusti Allah, sarta ngurangi wedi-asihmu marang Gusti Allah.
\p \v 5 Kaluputanmu kang mulang tutukmu tuwin basane wong culika kang kokpilih,
\p \v 6 tutukmu dhewe kang ngluputake kowe, dudu aku; lambemu dhewe kang melehake kowe.
\p \v 7 Apa lairmu dadi manungsa kawitan? Anggonmu katitahake apa sadurunge ana gunung?
\p \v 8 Apa kowe krungu pepesthening Allah, lan apa kowe ngrayud kawicaksanan kanggo awakmu dhewe?
\p \v 9 Kowe sumurup apa, kang ora daksumurupi, kowe mangreti apa, kang ora cetha tumraping aku?
\p \v 10 Panunggalanmu ana kang wus uwanen, sarta kang wus tuwa banget, ngungkuli bapakmu.
\p \v 11 Apa panglipuring Allah iku sepele tumraping kowe, tuwin pitutur kang alus kang tumanduk marang kowe iku apa karemehen?
\p \v 12 Yagene kowe kok kablingerake dening rasane atimu, sarta mripatmu kok mancereng,
\p \v 13 satemah atimu banjur dadi nglawan marang Gusti Allah. tuwin tutukmu ngwetokake tetembungan kang kaya mangkono?
\p \v 14 Manungsa iku mangsa yen suci, lan mangsa yen asipat bener kang lair saka wong wadon iku!
\p \v 15 Lah para abdine kang suci padha ora dipracaya, sarta langit dipirsani ora mulus resike,
\p \v 16 mendahane maneh wong kang jember tuwin awatek dursila kang nyruput duraka kaya banyu.
\p \v 17 Kowe dakkandhani, rungokna! Apa kang wus dakdeleng bakal dakcritakake,
\p \v 18 yaiku kang dipratelakake dening para wicaksana kang anggone sumurup saka para leluhure ora nganggo digawe wadi,
\p \v 19 nalika nagara mung kaparingake marang wong-wong mau, lan ora ana wong manca kang lumebu ing kono.
\p \v 20 Wong duraka nandhang giris sajege urip, wong kang ambek siya iya mangkono uga ing sajroning taun-taun kang cinadhangake.
\p \v 21 Swara-swara kang nggegirisi tumama ing kupinge, ing mangsa tentrem dheweke ketekan juru pangrusak.
\p \v 22 Wus ora duwe pangarep-arep yen bisa metu saka ing pepeteng, wus pinesthi dadi pakaning pedhang;
\p \v 23 nglembara golek pangan, embuh menyang ngendi. Dheweke sumurup, manawa bakal ngalami dina pepeteng.
\p \v 24 Atine kagawe giris dening kasangsaran lan karupekan, kang ngebyuki kayadene raja kang wus samekta ing perang,
\p \v 25 awit ngathungake tangane sumedya nglawan marang Gusti Allah, tuwin mbalela marang Kang Mahakuwasa,
\p \v 26 kalawan ndegeg anggone enggal-enggal mapagake Panjenenge, kambi nggawa tameng-tamenge kang kalapis-lapis kandel.
\p \v 27 Raine wus kablonyo ing gajih, lan bangkekane dietrapi ing sabuk gajih lelapisan;
\p \v 28 banjur ngenggoni kutha-kutha kang wus gempur, lan omah-omah kang ora kena dienggoni ing wong, kang cinadhangake dadi jugrugan.
\p \v 29 Dheweke ora bakal dadi sugih sarta raja-darbeke ora tulus, tuwin barang-barange ora wuwuh ana ing bumi,
\p \v 30 bakal ora bisa oncat saka ing pepeteng, trubus-trubusane bakal garing kena panasing geni, tuwin dheweke bakal kasirnakake dening napasing tutuke.
\p \v 31 Wong mau aja ngandel marang bab-bab kang tanpa isi, amarga bakal kapusan, awit oleh-olehane iya tanpa paedah.
\p \v 32 Sadurunge titi-mangsane banjur wus mati, sarta pang-pange ora bakal bisa seger.
\p \v 33 Kayadene wit anggur kang gogrog wohe, lan kaya wit jaitun kang gogrog kembange.
\p \v 34 Awitdene golonganing wong duraka ora bakal ngetokake woh, sarta tarub-tarube wong kang nampani besel bakal kamangsa ing geni.
\p \v 35 Iku padha meteng kasusahan lan nglairake piala, sarta atine ngandhut goroh.


\c 16
\fig |18_Jb_16_01_RG_1.jpg|span|||| \fig*
\p \v 1 Ayub banjur mangsuli, pangucape:
\p \v 2 Wus kerep banget aku krungu kang kaya mangkono iku, kowe kabeh iku juru panglipur kang siyal!
\p \v 3 Apa durung entek tembungmu kang tanpa isi iku? Apa ta kang meksa kowe supaya nglawan?
\p \v 4 Aku iya bisa caturan kaya kowe, saupama kowe iku dadi kaya aku; aku bisa ngracik tetembungan kang endah tumrap kowe sarta gedheg-gedheg ngrasakake kowe.
\p \v 5 Aku bisa nyantosakake atimu kalawan cangkem lan lambeku ora dakpekak anggone ngucapake piwales.
\p \v 6 Nanging manawa aku caturan, anggonku nandhang sangsara ora bakal dadi entheng lan manawa aku meneng apa iya ana sudane?
\p \v 7 Nanging saiki Panjenengane ndadekake aku tanpa daya tuwin ngrisak sakukubaning omahku,
\p \v 8 aku dicepeng; iki kang dadi seksi; anggonku kuru iki kaya-kaya banjur gumregah nggugat marang aku.
\p \v 9 Bebenduning Allah nempuh sarta nglawan marang aku, nggeget waja tumuju marang aku, aku dipandeng dening mungsuhku kalawan mancereng.
\p \v 10 Wong padha crawak cangkeme tumrap ing aku, aku ditapuk kalawan pamemirang, padha nggrombol arep ngroyok aku.
\p \v 11 Gusti Allah ngulungake aku marang wong dursila, sarta masrahake aku marang tangane wong duraka.
\p \v 12 Aku urip kalawan tentrem, nanging aku banjur sinangsara, githokku diasta nuli aku dibanting, banjur katangekake kadadekake les-lesane.
\p \v 13 Aku diudani ing panah, ginjelku padha cinublesan tanpa piwelas, rempeluku kawutahake ing bumi.
\p \v 14 Aku dijuwing-juwing, aku ditempuh kaya dene wong prawira ing perang.
\p \v 15 Aku wus ndondomi bagor kanggo nutupi kulitku sarta sunguku dakurugi lebu.
\p \v 16 Raiku katon mbranang marga saka nangis lan tlapukanku ketutupan ing peteng ndhedhet,
\p \v 17 sanadyan tanganku ora kadunungan tindak ambek-siya tuwin pandongaku resik.
\p \v 18 Heh bumi, getihku aja koktutupi, sarta panjeritku aja nganti oleh papan palerenan!
\p \v 19 Sumurupa, saiki uga Seksiku ana ing swarga, kang nekseni aku ana ing ngaluhur.
\p \v 20 Sanadyan aku dipoyoki dening mitra-mitraku nanging kalawan nangis mripatku tumenga marang Gusti Allah,
\p \v 21 muga-muga Panjenengane karsaa ngrampungi prakara ing antarane manungsa lan Gusti Allah tuwin manungsa lan pepadhane.
\p \v 22 Amarga gunggunging taun mung kari sathithik lan aku bakal metu ing dalan kang ora bakal dakbaleni maneh.


\c 17
\p \v 1 Semangatku wus rusak, umurku wus tumeka ing wekasane, sarta aku wus kacawisan kuburan.
\p \v 2 Sanyata aku iki dadi poyokan, mripatku kepeksa ndeleng anggone padha tantang-tantangan.
\p \v 3 Mugi Paduka karsaa dados tetanggelan kawula wonten ing ngarsa Paduka piyambak. Manawi boten makaten sinten malih ingkang saged ngwontenaken pasarujukan kangge kawula?
\p \v 4 Awit manahipun sampun sami Paduka dadosaken buntet. Mila Paduka boten maringi kaunggulan.
\p \v 5 Sing sapa nggugatake mitra-mitrane supaya oleh kauntungan, mripate anak-anake bakal dadi lamur.
\p \v 6 Aku wus didadekake pocapan ana ing satengahing para bangsa, sarta dadi wong kang diidoni raine.
\p \v 7 Mripatku dadi lamur marga saka susah, kabeh peranganing awakku dadi kaya wewayangan.
\p \v 8 Para wong kang jujur padha kaeraman marga saka kang mangkono iku, lan wong kang ora luput dadi nepsu marang wong duraka.
\p \v 9 Sanadyan mangkono wong mursid lestari lumaku ana ing dalane, sarta wong kang resik tangane saya mundhak santosa.
\p \v 10 Nanging kowe kabeh, mara padha balia! Aku ora bakal mrangguli wong wicaksana ana ing tengahmu.
\p \v 11 Umurku wus kliwat, wus gagal rancangan-rancanganku, kang dadi idham-idhamanku.
\p \v 12 Bengi bakal padha didadekake awan: padhang bakal enggal jumedhul saka ing peteng, mangkono kandhane.
\p \v 13 Manawa aku ngarepake jagade wong mati dadi omahku, nyawisake paturonku ana ing pepeteng,
\p \v 14 sarta calathu marang luwang kuburan: Kowe iku bapakku, lan marang set: Biyungku tuwin sadulurku wadon,
\p \v 15 banjur apa pangarep-arepku? Sapa kang sumurup manawa aku duwe pangarep-arep?
\p \v 16 Iku bakal padha tumurun menyang ing dhasaring jagade wong mati, manawa aku padha bebarengan tumurun menyang ing sajroning lemah.


\c 18
\p \v 1 Ing kono Bildad, wong Suah banjur mangsuli, calathune:
\p \v 2 Nganti pira lawase anggonmu ndedawa tembung; pikiranmu enggonen ta, aku banjur arep padha aweh pitutur.
\p \v 3 Yagene aku kok padha dianggep kewan? Yagene aku padha kokanggep bodho?
\p \v 4 Kowe kang nyuwek-nyuwek awakmu dhewe ing sajroning kanepsonmu, apa marga saka kowe bumi bakal dadi suwung sarta gunung parang mingsed saka ing panggonane?
\p \v 5 Ewasamono pepadhange wong duraka bakal kapatenan, lan urubing genine ora tetep sumunar.
\p \v 6 Pepadhang ing sajroning tarube dadi peteng, lan diyane kang ana ing dhuwure mati.
\p \v 7 Jangkahe kang santosa kaalang-alangan, lan panimbange dhewe njalari tibane,
\p \v 8 awit sikile dhewe marakake klebu ing jaring, lan lakune liwat ing tutuping luwangan pasangan.
\p \v 9 Tungkake kena ing kala, lan lakune banjur kandheg marga klebu ing jiret.
\p \v 10 Jalaran kapasangan tali kang kapendhem ing lemah, dalan kang diliwati dipasangi kala.
\p \v 11 Ing saparan-parane tansah katempuh lan kaoyak ing pagiris,
\p \v 12 tansah dadi idham-idhamaning kasangsaran, lan karusakan nganti-anti marang tibane.
\p \v 13 Kuliting awake kamangsa ing lelara, malah gegelitaning awake padha kamangsa ing pambareping pati.
\p \v 14 Dheweke diseret saka ing tarube, -- mangka iku panggonan kang nentremake -- banjur kagawa menyang ing ratuning pagiris.
\p \v 15 Kang ana ing tarube mung kari apa kang ora ana gegayutane karo dheweke; papan padunungane kasawuran wlirang.
\p \v 16 Oyode ing ngisor padha garing, lan pange ing dhuwur padha alum.
\p \v 17 Pangeling-eling tumrap dheweke sirna saka ing bumi, ana ing dalan-dalan jenenge wus ora kasebut.
\p \v 18 Dheweke ditundhung saka ing pepadhang menyang ing pepeteng, lan kabengkas saka ing donya,
\p \v 19 ora bakal nduwe anak utawa putu ana ing satengahe bangsane, lan wong siji bae ora ana kang lestari urip ana ing papan panggonane.
\p \v 20 Wong-wong Kulon bakal gumun ing bab patine, lan wong-wong Wetan bakal padha wedi.
\p \v 21 Iya kaya mangkono iku tinemune papan panggonane wong kang lakune nasar, lan iya kaya mangkono iku kadadeane papan padunungane wong kang ora nganggep marang Gusti Allah.


\c 19
\fig |18_Jb_19_01_RG_1.jpg|span|||| \fig*
\p \v 1 Ing kono Ayub banjur mangsuli, pangucape:
\p \v 2 Nganti pira lawase anggonmu padha nglarakake atiku lan ngremuk aku kalawan tetembungan?
\p \v 3 Saiki wus kaping sapuluh anggonmu ngremehake aku, kok ora isin nganiaya aku.
\p \v 4 Manawa aku iki pancen kesasar, rak aku dhewe kang nanggung anggonku kesasar iku.
\p \v 5 Manawa kowe nyata-nyata arep ngegung-ngegungake dhiri ana ing ngarepku, lan cacadku kokgawe bukti tumrap aku,
\p \v 6 padha sumurupa, yen Gusti Allah wus tumindak ora adil marang aku, sarta aku dikrukub kalawan jaringe.
\p \v 7 Lah aku nguwuh-uwuh: Daksiya! nanging ora ana kang mangsuli. Aku sesambat njaluk tulung, nanging ora ana pangadilan.
\p \v 8 Dalanku dialing-alingi ing tembok, satemah aku ora bisa liwat, sarta lurung-lurungku didadekake peteng.
\p \v 9 Kaluhuranku dening Panjenengane wus didhedheli, sarta makuthaku wus karampas saka ing sirahku.
\p \v 10 Aku dibongkar babar pisan satemah aku sirna, tuwin pangarep-arepku dibedhol kayadene wit-witan.
\p \v 11 Bebendune marang aku mulad-mulad, aku dianggep satrune.
\p \v 12 Wadya-balane maju bebarengan, ngalang-alangi dalan nglawan marang aku, banjur ngepung tarubku.
\p \v 13 Sadulurku padha diedohake saka ing aku, sarta kawanuhanku padha pangling babar pisan marang aku.
\p \v 14 Sanak-sanakku padha ngedoh tuwin mitraku padha lali marang aku.
\p \v 15 Wong-wong kang tunggal saomah karo aku lan para rewang wadon padha ngarani aku wong liya, sarta nganggep aku wong manca.
\p \v 16 Rewangku dakundang, ora sumaur, ndadak kudu dirimuk kalawan tembung manis.
\p \v 17 Bojoku ora betah mambu ababku, sarta ambuku bacin tumrap para sadulurku tunggal bapa biyung.
\p \v 18 Dalasan bocah-bocah padha ngremehake aku; saupama aku arep ngadeg banjur diisin-isin.
\p \v 19 Kabeh mitraku kang becik padha eneg ndeleng aku, sarta kang daktresnani padha ngungkurake aku.
\p \v 20 Kulit lan dagingku padha kelet ing balungku mung kari gusiku kang isih.
\p \v 21 Welasa marang aku, welasa marang aku, heh mitra-mitraku, amarga aku digepok dening astane Allah.
\p \v 22 Yagene kowe padha ngoyak-oyak aku, kayadene Gusti Allah sarta kok ora wareg-wareg anggonmu mangan dagingku?
\p \v 23 Adhuh, muga tembung-tembungku katulisana kacathetana ana ing kitab,
\p \v 24 tinatahana kalawan wesi pangukir lan timbel ana ing gunung parang kanggo ing salawas-lawase.
\p \v 25 Nanging aku sumurup: Panebusku iku gesang, sarta ing wekasane Panjenengane bakal jumeneng ana ing lebuning bumi.
\p \v 26 Uga sawise kulite badanku rusak banget, malah sanadyan tanpa dagingku aku bakal ndeleng Gusti Allah,
\p \v 27 kang bakal dakdeleng dhewe iku bakal mbelani aku; mripatku dhewe kang ndeleng, dudu wong liya; telenging atiku banget anggone cecengklungen.
\p \v 28 Manawa kowe padha calathu: Aku bakal padha nuntut marang dheweke, sarta bakal nyumurupi sababing prakarane,
\p \v 29 padha wedia marang pedhang, amarga kanepson iku kaukum pedhang, supaya kowe padha sumurupa yen sanyata ana pangadilan.


\c 20
\p \v 1 Zofar wong Naama tumuli mangsuli, pangucape:
\p \v 2 Mulane aku kapeksa mangsuli, lan atiku wus ora sabar maneh.
\p \v 3 Aku mentas krungu panutuh kang mirangake aku, nanging kang mangsuli aku iku akal-budi kang tanpa nalar.
\p \v 4 Apa kowe durung nyumurupi iku kabeh wiwit jaman kuna mula, wiwit nalika manungsa dipapanake ana ing bumi,
\p \v 5 manawa gambirane wong duraka iku ora awet, sarta kasenengane wong kang nyingkur marang Gusti Allah iku mung sadhela?
\p \v 6 Sanadyan anggone ngunggul-unggulake kaluhurane nganti sundhul ing langit, lan sirahe nganti sundhul ing mega,
\p \v 7 nanging bakal lebur ing salawase kayadene sesukere dhewe; wong kang tau ndeleng dheweke padha takon: Ana ngendi wong iku?
\p \v 8 Bakal sirna kaya impen tanpa tilas, ilang kaya wewarnan ing wayah bengi,
\p \v 9 ora katon maneh ing mripat kang ndeleng, lan papan padunungane ora bakal ndeleng maneh.
\p \v 10 Anak-anake kepeksa golek sih-piwelas marang wong miskin, sarta tangane dhewe kudu ngulungake barang darbeke.
\p \v 11 Sanadyan balung-balunge kebak karosaning wong anom, nanging iku iya bakal melu sumeleh ing lebu.
\p \v 12 Sanadyan rasane piala iku legi ana ing cangkeme, lan didhelikake ing ngisore ilate,
\p \v 13 diiwit-iwit ora dilepeh-lepeh, malah diemut bae tumempel ing cethake,
\p \v 14 nanging pangane iku banjur owah ana ing sajroning ususe, dadi wisaning ula bedhudhak ana ing wetenge.
\p \v 15 Raja-brana diuntal nanging banjur diutahake maneh, Gusti Allah kang ngedalake saka ing wetenge.
\p \v 16 Wisaning ula bedhudhak bakal disesep, mulane iya bakal dipateni dening ilating ula.
\p \v 17 Wus ora diparengake oleh kasenengan saka kali-kali lan saka ing kali-kali kang mili madu lan susu.
\p \v 18 Kudu mbalekake apa-apa kang wus kena ginayuh mulane ora nganti ngrasakake oleh-olehane iku; ora bisa ngenyam kauntungane anggone dedagangan.
\p \v 19 Mulane mangkono awit wus gawe sangsarane wong miskin, banjur ditinggal nglenthar; ngrampas omah kang banjur ora dibangun.
\p \v 20 Atine nyata-nyata ora tau tentrem, dheweke ora bakal bisa oncat kalawan nggawa raja-branane.
\p \v 21 Ora ana barang kang bisa oncat saka ing kamurkane, mulane kabegjane ora bisa lestari.
\p \v 22 Sanadyan sugih nganti luber-luber nanging atine kebak rasa kwatir; kasangsaran kang tumempuh nggegirisi banget.
\p \v 23 Kanggo ngiseni wetenge Gusti Allah ndhawahake bebendune kang mulad-mulad kang diudanake minangka pangane.
\p \v 24 Sanadyan bisa ngoncati gegaman wesi, nanging banjur kena tinembus ing panah tembaga.
\p \v 25 Panah mau kadudud lan metu saka ing gegere bedhoring panah katon gumilap metu saka ing rempelune. Wong mau banjur wedi banget.
\p \v 26 Pepeteng wus cumawis kanggo dheweke, kang nuli kamangsa ing geni, geni kang ora dinamonan kang iya banjur nglebur apa kang isih kari ana ing tarube.
\p \v 27 Pialane kabeber dening langit, sarta bumi tumuli gumregah nglawan marang dheweke.
\p \v 28 Oleh-olehane pambudidayane kang ana ing omahe padha diangkut nganti entek kabeh ing dina bebenduning Allah.
\p \v 29 Yaiku ganjaraning Allah marang wong duraka, panduman pusaka kang dijanjekake dening Allah marang wong mau.


\c 21
\p \v 1 Nanging Ayub mangsuli, pangucape:
\p \v 2 Rungokna kang temenan ta calathuku, iku minangkaa panglipurmu.
\p \v 3 Aku sabarana, aku dakcalathu, sawuse iku kowe padha kena memada.
\p \v 4 Apa marang manungsa anggonku sesambat sarta kapriye anggonku ora pegel atiku?
\p \v 5 Aku ingetna, temah kowe bakal padha kaeraman lan nutup tutukmu kalawan tangan.
\p \v 6 Manawa dakpikir, aku dadi wedi lan awakku banjur gumeter.
\p \v 7 Yagene wong duraka kok lestari urip, dadi tuwa, malah wuwuh-wuwuh kakuwatane?
\p \v 8 Tansah rinubung ing anak putune, turune padha ana ing ngareping mripate.
\p \v 9 Omahe padha tentrem, ora ana rasa wedi ora ketiban ing gebaging Allah.
\p \v 10 Sapine lanang padha macek lan mesthi dadi, sapine wadon padha manak ora tau keluron.
\p \v 11 Anak-anake lanang padha diumbar kaya pepanthan wedhus; anak-anake padha alincak-lincak,
\p \v 12 padha tetembangan digameli trebang lan clempung, sarta padha bungah-bungah manut swaraning suling.
\p \v 13 Sajege urip padha ngrasakake kamukten lan kalawan tentrem anggone tumurun ing jagate wong mati.
\p \v 14 Nanging ujare marang Gusti Allah: Sumingkira saka ing aku! Aku padha ora seneng nyumurupi dalan-dalanmu.
\p \v 15 Kang Mahakuwasa iku sapa ta, dene aku kok padha kudu ngabekti marang Panjenengane, sarta apa gunane, manawa aku padha nyenyuwun marang Panjenengane?
\p \v 16 Pancen, kabegjane iku ora dumunung ana ing tangane. Rancangane wong duraka iku adoh saka ing aku.
\p \v 17 Damare wong duraka iku kerep dipateni; padha ketaman ing sangsara, sarta padha kapanduman kasusahan dening Allah sajroning bendu.
\p \v 18 Padha kaya dami ana ing ngareping angin, kaya mrambut kabur ing prahara.
\p \v 19 Bilaine kasimpen dening Allah kanggo anak-anake. Prayogane wong iku dhewe kang diganjar dening Gusti Allah, supaya krasa,
\p \v 20 prayogane mripate dhewe supaya nyumurupi karusakane, lan awake dhewe ngombe bebendune Kang Mahakuwasa!
\p \v 21 Awit dheweke isih mreduli apa marang brayate sawuse mati, yen wus entek gunggunging sasine?
\p \v 22 Mangsa Gusti Allah kok dicaosi piwulang dening manungsa, Panjenengane kang ngadili wong-wong mau saka ing ngaluhur!
\p \v 23 Ana wong kang matine isih kadunungan kakuwatan pepak, kalawan tentrem lan santosa,
\p \v 24 bangkekane lemu dening gajih, lan sungsume balung-balunge isih seger.
\p \v 25 Ana maneh kang matine kalawan lara atine, lan ora tau ngrasakake kanikmatan.
\p \v 26 Nanging kabeh padha sumeleh ing sajroning lemah, lan padha karubung ing set.
\p \v 27 Lah aku wus sumurup, kang dadi pikiranmu, lan akal kaculikan kang kokrancang tumrap aku.
\p \v 28 Ujarmu: Ngendi omahe kang nyekel pangwasa, endi tarub kang dienggoni dening wong-wong duraka?
\p \v 29 Apa kowe padha durung tau takon marang wong-wong kang lumaku ing dalan? Apa kowe bisa mbantah marang pituduhe,
\p \v 30 yaiku manawa wong ala dieman samangsa dina bilai, lan diuwalake ing dina bebenduning Allah?
\p \v 31 Sapa kang bakal terus nggugat bab kalakuane lan ngganjar marang panggawene?
\p \v 32 Dheweke digawa menyang ing pakuburan, lan kubure direksa ing wong.
\p \v 33 Kapenak anggone katutupan ing prongkalan-prongkalan lemah ing lebak; saben wong ngetutake dheweke, lan kang wus ndhisiki tanpa wilangan.
\p \v 34 Banget kothonge panglipurmu marang aku iku! Kabeh wangsulanmu iku mung apus-apus blaka.


\c 22
\p \v 1 Elifas, wong Teman banjur mangsuli, pangucape:
\p \v 2 Manungsa iku apa maedahi tumrap Gusti Allah? Ora, wong kang nduweni akal-budi iku mung migunani tumrap awake dhewe.
\p \v 3 Manawa kowe bener apa ana paedahe tumrap Kang Mahakuwasa, utawa manawa uripmu iku utama, apa Panjenengane angsal kauntungan?
\p \v 4 Apa marga saka pangabektimu anggonmu kasiksa lan kaparakake marang ing pangadilan dening Panjenengane?
\p \v 5 Rak marga saka gedhening pialamu lan tanpa wilangan kaluputanmu?
\p \v 6 Awit kalawan sawenang-wenang anggonmu nampani gadhen saka sadulur-sadulurmu, lan ngrampas sandhangane para wong miskin.
\p \v 7 Wong kang ngelak ora kokwenehi ngombe, wong kang keluwen ora kokwenehi mangan,
\p \v 8 nanging wong kang santosa iku kang nduweni bumi, lan wong kang luhur-luhur iku kang ngenggoni.
\p \v 9 Randha-randha padha koktundhung nglenthung lan baune bocah-bocah lola padha kokremuk.
\p \v 10 Mulane kowe kinalang-kalang ing kala, tuwin dadakan tinempuh ing pagiris.
\p \v 11 Padhangmu dadi peteng satemah kowe ora bisa ndeleng, lan banjur kleleb ing banjir.
\p \v 12 Gusti Allah rak lenggah ing langit kang dhuwur? Delengen ta lintang-lintang kang dhuwur dhewe, iba-iba dhuwure!
\p \v 13 Nanging ujarmu: Gusti Allah mirsa apa? Apa Panjenengane saged ngadili saka ing sadhuwure mega-mega kang peteng?
\p \v 14 Panjenengane kalimputan ing mega satemah ora bisa mirsani; Panjenengane ameng-ameng ing cakrawala.
\p \v 15 Apa kowe arep tetep lumaku ing dalan kang lawas, kang diambah dening para wong ala,
\p \v 16 kang wus padha sinendhal sadurunge mangsa, kang bumine larud kebanjiran,
\p \v 17 kang padha duwe ujar marang Gusti Allah: Sumingkira saka ing aku, Kang Mahakuwasa bisa ngapakake aku?
\p \v 18 Ewasamono iya Panjenengane iku kang ngebaki omahe kalawan samubarang kang becik -- nanging rancangane wong duraka iku adoh saka ing aku.
\p \v 19 Para wong mursid padha ndeleng lan padha bungah; sarta wong kang tanpa kaluputan padha moyoki, calathune:
\p \v 20 Sanyata, satruku wus tumpes, lan apa kang katinggal wus entek kamangsa ing geni.
\p \v 21 Dirukun kalawan Gusti Allah supaya kowe tentrem; sarana mangkono kowe bakal oleh kabegjan.
\p \v 22 Tampanana piwulanging lesane, tuwin pangandikane simpenen ing sajroning atimu.
\p \v 23 Manawa kowe mratobat marang Kang Mahakuwasa lan ngesorake dhiri; manawa kowe ngedohake piala saka ing tarubmu,
\p \v 24 mbuwang wiji emas ing lebu emas Ofir ing satengahing watu-watu ing kali,
\p \v 25 tuwin manawa Kang Mahakuwasa iku dadi tumpukanmu emas lan salakamu kang endah,
\p \v 26 ing kono kowe mesthi ngrasakake kasenengan marga Kang Mahakuwasa tuwin bakal tumenga marang Gusti Allah.
\p \v 27 Manawa kowe ndedonga marang Panjenengane, mesthi disembadani, sarta kowe bakal ngluwari ujarmu.
\p \v 28 Manawa kowe mutus arep nindakake sawijining bab, mesthi bakal kelakon kekarepanmu lan dalan-dalanmu bakal kasunaran ing cahyaning pepadhang.
\p \v 29 Amarga Gusti Allah iku ngesorake wong kang angkuh nanging ngganjar karahayon marang wong kang tumungkul.
\p \v 30 Wong kang ora kaluputan bakal dipitulungi, mangkono uga anggonmu kapitulungan iku marga saka resiking tanganmu.


\c 23
\p \v 1 Nanging Ayub mangsuli, pangucape:
\p \v 2 Saiki pasambatku dadi pambalela, astane menet aku, satemah aku sesambat.
\p \v 3 Ah, muga aku bisa sumurup kapriye anggonku ketemu kalawan Panjenengane, lan diparengake sowan marang ing daleme.
\p \v 4 Aku banjur bakal njlentrehake prakaraku ana ing ngarsane, lan cangkemku bakal dakkebaki atur panjawab.
\p \v 5 Aku mesthi bakal nyumurupi wangsulan-wangsulan kang diparingake marang aku, sarta aku bakal mangreti, apa kang dipangandikakake marang aku.
\p \v 6 Apa Panjenengane kang asipat Mahakwaos iku karsa prakaran kalawan aku? Ora, Panjenengane mesthi bakal ngudaneni aku.
\p \v 7 Wong kang jujur iku kang bakal nglawan padu ana ing ngarsane, lan aku mesthi bakal uwal babar pisan saka ing Hakimku.
\p \v 8 Manawa aku lumaku mangetan, panjenengane ora ana ing kana, utawa mangulon, aku ora mrangguli Panjenengane.
\p \v 9 Dakgoleki mangalor, Panjenengane ora katingal; genti mangidul, aku ora sumurup Panjenengane.
\p \v 10 Dhasar Panjenegane nguningani lakuning uripku; manawa aku dileler, kaya emas anggonku metu.
\p \v 11 Sikilku tetep ndherekake tindake, aku lumaku ing margine lan ora bakal nyimpang.
\p \v 12 Parentah kang miyos saka ing lathine ora dakterak; dhawuhing lesane daksimpen ing sajroning atiku.
\p \v 13 Nanging Panjenengane ora tau ewah -- Sapa kang bisa ngalang-alangi Panjenengane? Apa kang dikarsakake, iya banjur ditindakake.
\p \v 14 Awit Panjenengane bakal ngrampungake apa kang wus katetepake tumrap aku, lan isih akeh bab-bab liyane kang kaya mangkono kang dikarsakake.
\p \v 15 Mulane atiku gumeter ana ing ngarsane, manawa iku kabeh dakpikir, aku banjur wedi banget marang Panjenengane.
\p \v 16 Gusti Allah wus damel aku semplah Kang Mahakuwasa wus damel atiku gemeter,
\p \v 17 sabab aku sirna ora marga saka pepeteng, lan uga ora marga saka raiku katutupan ing peteng ndhedhet.


\c 24
\p \v 1 Yagene wektune pangadilan ora kapesthekake dening Kang Mahakuwasa? Yagene wong kang ngabekti ora sumurup ing dinane pangadilan?
\p \v 2 Ana wong kang padha ngowahi watesing palemahan, kang ngrampas pepanthan kewan banjur diengon dhewe.
\p \v 3 Kuldine bocah lola diinggatake lan sapine wadon randha digadhe.
\p \v 4 Wong miskin padha disingkang-singkang, wong kesrakat ing sajroning nagara kepeksa padha ndhelik kabeh.
\p \v 5 Lah kaya kuldi alas ing ara-ara samun anggone padha metu arep nyambut gawe golek pangan ing tanah bera kanggo anak-anake.
\p \v 6 Ana ing pategalan padha njupuki panganing kewan, lan ana ing kebone anggur wong duraka padha methiki woh kekarene.
\p \v 7 Padha nginep kalawan wuda, amarga ora duwe sandhangan, sarta ora duwe kemul ing wektu adhem;
\p \v 8 padha klebus marga saka deresing udan ing pagunungan, lan sarehne ora ana papan kanggo ngeyub, banjur kepeksa ndhepipis ing parang.
\p \v 9 Ana kang ngrebut bocah yatim saka ing susune biyunge, sarta nggadhe bayine wong miskin.
\p \v 10 Padha klambrangan kalawan wuda, tanpa sandhangan, lan padha mikul gedheng-gedhengan gandum kalawan keluwen.
\p \v 11 Padha mipit lenga ana ing antarane kebon rong guthek padha ngiles-iles pamipitan anggur kalawan kasatan.
\p \v 12 Padha krungu panggluruhe wong-wong kang wis meh mati saka ing kutha, lan panjeriting wong-wong kang nandhang tatu, nanging Gusti Allah ora miyarsakake pandongane.
\p \v 13 Ana maneh golongan kang nyatru marang pepadhang kang ora sumurup marang margining Allah lan ora tetep ngambah ing lelurung pitedahe.
\p \v 14 Sadurunge wayah bangun esuk durjana tumandang mateni wong kesrakat lan wong miskin, dene yen bengi tumindake kaya maling.
\p \v 15 Wong kang laku jina ngenteni wayah repet-repet, awit pamikire: Aku aja nganti kaweruhan ing wong; banjur raine dikudhungi.
\p \v 16 Samangsa peteng padha mbabah omah, yen awan padha ndhelik, ora gelem ndeleng pepadhang,
\p \v 17 awit tumraping wong-wong iku peteng iku esuk, lan wus padha kulina marang peteng ndhedhet kang nggegirisi.
\p \v 18 Padha keli ana ing lumahing banyu, bageane kang ana ing bumi kena ing ipat-ipat; padha ora menyang ing pakebonane anggur maneh.
\p \v 19 Banyuning salju kasirnakake dening ketiga ngerak lan panasing srengenge, kaya mangkono uga tumindaking jagading wong mati marang wong kang nglakoni dosa,
\p \v 20 wus ora dielingi dening guwa-garbaning biyung, dikrikiti ing eset ora ana kang ngelingi, dadine duraka iku tinugel kaya wit-witan.
\p \v 21 Wong kang ngrayah darbeke wong gabug kang ora duwe anak, lan ora gawe becik marang randha,
\p \v 22 malah wong-wong prakosa padha disered kalawan kakuwatane; iku tangi maneh, mangka uripe ora ana kang dijagakake.
\p \v 23 Gusti Allah maringi katentreman kang dadi gondhelane, lan mirsani salakune.
\p \v 24 Mung sadhela anggone padha sumengka nganti dhuwur nanging banjur wus ora ana. Padha diesorake nuli dadi alum kaya samubarang kabeh, tumuli pinunggel kaya pucuking dami.
\p \v 25 Manawa ora mangkono anane, sapa kang wani madoni aku lan ngapesake tembungku?


\c 25
\p \v 1 Bildad, wong Suah mangsuli calathune:
\p \v 2 Pangwasa lan kaanan kang nggegirisi iku ana ing Panjenengane, kang nitahake karukunan ana ing ngaluhur.
\p \v 3 Wadya-balane apa ana kang bisa ngetung? Lan sapa kang ora kasunaran ing pepadhange?
\p \v 4 Manungsa kapriye anggone bisa bener ana ing ngarsaning Allah? Tuwin kang lair saka wong wadon kapriye anggone suci?
\p \v 5 Lah ta, sanadyan rembulan iya ora padhang, sarta lintang-lintang uga ora resik ana ing ngarsane.
\p \v 6 Apa maneh manungsa kang prasasat eset, anake manungsa kang prasasat singgat!


\c 26
\p \v 1 Ayub mangsuli, pangucape:
\p \v 2 Becik banget anggonmu mitulungi marang wong apes, sarta anggonmu mbiyantu wong kang tangane tanpa daya.
\p \v 3 Becik banget pituturmu marang wong kang ora kadunungan kawicaksanan lan kawruh kang kokwulangake nganti mbludag!
\p \v 4 Anggonmu ngucapake tembung-tembung iku adhedhasar panemune sapa, lan pikirane sapa kang koklairake iku?
\p \v 5 Para kang wus mati padha gumeter mangkono uga banyu dalah saisine.
\p \v 6 Jagade wong mati ngegla ana ing ngarsaning Allah, lan papaning pati iya ora ana tutupe.
\p \v 7 Gusti Allah mentheng langit lor mayungi awang-uwung, lan nggantung bumi tanpa canthelan.
\p \v 8 Banyu kabuntel ing mendhunge, ewasamono mendhunge ora suwek.
\p \v 9 Dhampare tinutupan dadi ora kena sinawang marga kaaling-alingan ing mendhunge.
\p \v 10 Lumahing banyu wus winatesan kalawan buwengan nganti tekan ing antarane pepadhang lan pepeteng.
\p \v 11 Saka-sakaning langit padha gonjang-ganjing kaget marga saka bebendune.
\p \v 12 Sagara disirepake sarana pangwasane, sarta sarana kawicaksanane anggone nggecak marang Rahab.
\p \v 13 Sarana napase langit kadadekake terang, tuwin naga kang cukat tinuwek dening astane.
\p \v 14 Lah iku kabeh mau lagi mung poncot-poncoting margine, saiba ta lirihe sabawane kang kita rungu saka ing Panjenengane! Sapa kang bisa mangreti marang gumlegere tumindaking pangwasane?


\c 27
\p \v 1 Ayub mbacutake andharane, tembunge:
\p \v 2 Demi Allah kang ora paring kaadilan marang aku lan demi Kang Mahakuwasa kang nandukake pait-getir marang nyawaku,
\p \v 3 salawase ambekanku durung suda, sarta napas kang saka ing Gusti Allah isih ana ing irungku,
\p \v 4 lambeku sanyata ora bakal ngucapake kang dora lan ilatku ora bakal nglairake kaculikan.
\p \v 5 Aku babar pisan ora mbenerake kowe! Nganti aku mati aku tetep ngukuhi, yen aku ora luput.
\p \v 6 Kabeneranku dakgondheli kenceng, lan ora bakal dakeculake; atiku ora bisa nacad dinane uripku siji-sijia.
\p \v 7 Mungsuhku cikben ngrasakake kaya wong duraka, lan wong kang nglawan marang aku kaya wong culika.
\p \v 8 Awit apa ta pangarep-arepe wong duraka, manawa Gusti Allah munggel lan mundhut uripe?
\p \v 9 Apa Gusti Allah bakal midhangetake panjerite, manawa ketaman ing karupekan?
\p \v 10 Apa bisa seneng-seneng marga saka Kang Mahakuwasa sarta tansah nyebut marang Gusti Allah?
\p \v 11 Aku arep nyumurupake marang kowe bab astaning Allah, apa kang dikarsakake dening Kang Mahakuwasa ora bakal daksidhem.
\p \v 12 Sabenere kowe kabeh wus padha nyumurupi dhewe; yagene kowe padha mikir kang ora-ora?
\p \v 13 Yaiki pandumane wong duraka kang katemtokake dening Gusti Allah, lan ganjarane wong ambek-siya peparinge Kang Mahakuwasa:
\p \v 14 manawa anake dadi akeh padha dadi pakaning pedhang sarta anak-putune bakal kekurangan pangan.
\p \v 15 Dene kang isih urip bakal mudhun marang kluwat marga saka pageblug, ora kalawan ditangisi dening randhane.
\p \v 16 Manawa numpuk bandha kehe nganti kaya lebu, lan numpuk sandhangan nganti kaya lempung,
\p \v 17 sanadyan dheweke kang numpuk, nanging kang nganggo wong kang bener, sarta wong kang ora salah kang bakal ngedum-edum dhuwite iku.
\p \v 18 Anggone ngedegake omah kaya jaringing kemangga, kaya gubug gaweane tukang jaga.
\p \v 19 Anggone nggleyeh kaya wong sugih, nanging iku ora bakal kelakon maneh, bareng ngelekake mripate, samubarang kabeh wus ora ana.
\p \v 20 Wong mau tinempuh ing pagiris kayadene panempuhing banjir, ing wayah bengi kagawa kabur ing prahara,
\p \v 21 kabandhang dening angin wetan nganti sirna, kabuncang saka ing panggonane.
\p \v 22 Binenturan dening Allah tanpa welas, kalawan gugup anggone ngoncati astane.
\p \v 23 Dikeploki ing wong akeh sarta disingsoti saka ing papan panggonane.


\c 28
\p \v 1 Pancen ana papan pamelikan salaka lan papan panglimbangan emas.
\p \v 2 Wesi didhudhuk saka ing lemah sarta tembaga metu saka ing watu kang ingejer.
\p \v 3 Pepeteng diuwisi dening wong, nganti tekan teleng kang jero-jero anggone nliti watu-watu kang ana ing pepeteng lan ing palimengan.
\p \v 4 Wong kang padha ndhudhuk pamelikan iku adoh saka papan padunungane wong akeh, padha dilalekake dening wong kang padha lumaku ing dhuwur padha nggandhul geyang-geyong tanpa ancik-ancik adoh karo wong akeh.
\p \v 5 Bumi kang nuwuhake gandum, ngisore kawolak-walik kaya dening geni.
\p \v 6 Watune kadunungan watu manila kang isi mas ure.
\p \v 7 Dalane mrana ora kasumurupan ing manuk galak siji-sijia lan ora kaweruhan ing matane manuk bidho,
\p \v 8 ora kaambah ing kewan galak, lan iya ora ana singa kang liwat ing kono.
\p \v 9 Watu kelang uga ditandangi dening manungsa, gunung-gunung padha didhungkari tekan ing dhasare.
\p \v 10 Gunung parang padha diboboki digawe trowongan, mripate ndeleng samubarang kang adi.
\p \v 11 Rembesing kali-kali padha dibunteti lan apa kang sumimpen diwetokake marang ing pepadhang.
\p \v 12 Nanging kawicaksanan iku tinemune ana ing ngendi, lan ana ing ngendi dununge akalbudi?
\p \v 13 Manungsa ora sumurup marang ajine, sarta iku iya ora tinemu ing bumine wong urip.
\p \v 14 Calathune teleng: Aku ora kanggonan. Ujare sagara: Aku ora kadunungan.
\p \v 15 Ora kena diijoli ing emas murni, utawa diregani kalawan salaka.
\p \v 16 Ora kena diregani nganggo emas Ofir utawa nganggo sotya soham kang larang lan manila kang adi,
\p \v 17 ora kena ditandhing karo emas utawa kaca, utawa diijoli rerenggan emas murni.
\p \v 18 Giwang utawa kristal iku sapele yen katimbang karo iku. Ndarbeni kawicaksanan iku luwih becik tinimbang mutyara.
\p \v 19 Sotya cepaka saka ing tanah Etiopia iya ora bisa nandhingi; iya ora kena diajeni nganggo emas murni.
\p \v 20 Kawicaksanan iku saka ngendi asale, lan akal-budi iku ana ngendi panggonane?
\p \v 21 Iku sinamar tumrap mripate wong urip, malah uga sinamar tumrap manuk ing awang-awang.
\p \v 22 Kasusahan lan pati calathu: Kupingku mung krungu wartane bae.
\p \v 23 Gusti Allah kang mirsa dalan kang anjog marang kawicaksanan sarta nguningani dununge.
\p \v 24 Amarga paningale nyrambahi tekan ing pungkasane bumi, sarta mirsa apa kang ana ing sangisoring langit kabeh.
\p \v 25 Nalika Panjenengane netepake kakuwataning angin, lan nemtokake kehing banyu,
\p \v 26 nalika damel katetepan tumrap udan lan dalaning kilate gludhug,
\p \v 27 nalika iku Panjenengane nguningani kawicaksanan kang banjur kawartakake, katetepake, malah iya katiti-priksa;
\p \v 28 nanging marang manungsa pangandikane: Lah pangabekti marang Pangeran iku kawicaksanan sarta nyingkiri piala iku akal-budi.


\c 29
\p \v 1 Ayub tumuli mbacutake andharane, calathune:
\p \v 2 Ah, bok iya aku kaya sasi-sasi kang kepungkur, kaya ing dina-dina nalika Gusti Allah rumeksa marang aku,
\p \v 3 nalika dilahe mayungi sirahku, sarta kalawan sinuluhan ing padhange anggonku lumaku ing pepeteng;
\p \v 4 kaya nalika mempeng-mempenging umurku, nalika tarubku kayoman ing pitepanganing Allah,
\p \v 5 nalika Kang Mahakuwasa isih nunggil karo aku, tuwin aku rinubung ing anak-anakku,
\p \v 6 nalika tapaking sikilku adus susu, lan gunung parang padha metu kaline lenga ana ing sacedhakku.
\p \v 7 Samangsa aku metu menyang ing sakethenging kutha, tuwin nata palungguhanku ana ing tengahing alun-alun,
\p \v 8 para nonoman bareng weruh tekaku banjur padha mundur, dene para wong kang wus uwanen padha ngadeg mapan;
\p \v 9 para panggedhe padha leren anggone guneman padha nutupi tutuke;
\p \v 10 sidhem swarane para pangarep, ilate kraket ing cethake.
\p \v 11 Samangsa kuping krungu bab aku, aku banjur diarani rahayu, lan saben mripat kang ndeleng, aku mesthi dialembana.
\p \v 12 Awit wong kang sangsara kang njaluk tulung iya banjur dakpitulungi, samono uga bocah lola lan wong kang sepi ing pitulungan.
\p \v 13 Wong kang arep nemu bilai ngucapake berkah marang aku, sarta aku gawe bungahing atine randha.
\p \v 14 Kabeneran kang dadi sandhanganku tuwin aku nganggo kaadilan kayajubah lan sreban.
\p \v 15 Aku dadi mripat tumrap wong wuta, sarta dadi sikil tumrap wong lumpuh.
\p \v 16 Aku dadi bapa tumrap wong miskin, tuwin prakarane wong kang dudu kawanuhanku daktiti-priksa.
\p \v 17 Wong dursila dakremuk untune, lan memangsane dakrebut saka ing cangkeme.
\p \v 18 Osikku mangkene: Aku bakal sirna bareng karo susuhku, lan ngakehake dinaku kaya manuk feniks.
\p \v 19 Oyodku tekan ing banyu, lan pang-pangku padha kainepan ebun.
\p \v 20 Aku tansah kadunungan kamulyan kang seger, sarta gandhewaku pulih nom ana ing tanganku.
\p \v 21 Wong padha ngrungokake sapituturku kalawan panganti-anti, padha nampani pituduhku kalawan meneng.
\p \v 22 Sarampunging pituturku, ora ana wong kang calathu maneh, sarta tembung-tembungku padha tumetes marang wong-wong mau.
\p \v 23 Aku diarep-arep kayadene ngenteni tibane udan, tuwin padha ngangapake cangkeme kaya nadhahi udan kiriman.
\p \v 24 Padha daksumehi manawa padha semplah, lan padha ora bisa nyuremake cahyaning raiku.
\p \v 25 Aku kang nemtokake dalane lan dadi pemimpine. Aku lungguh kaya ratu ana ing satengahing rakyat, kayadene wong kang nglipur marang kang padha nandhang susah.


\c 30
\p \v 1 Nanging saiki aku digeguyu dening wong, kang umure luwih enom katimbang aku, kang bapakne padha dakwawas ora pantes sanadyan mung dipapanake bebarengan karo asu kang njaga wedhus-wedhusku.
\p \v 2 Lan maneh kakuwataning tangane iku apa gunane tumrap aku, amarga wus kentekan kakuwatan;
\p \v 3 padha gering dening kecingkrangan lan keluwen, padha ngrikiti palemahan kang bera, grumbul ing pasamunan lan tanah kang mati;
\p \v 4 padha reramban gegodhongan asin ana ing grumbulan lan oyoding wit rotem dadi pangane,
\p \v 5 padha katundhung saka ing pasrawungan sarta dielok-elokake kaya maling,
\p \v 6 padha kepeksa manggon ing lembah-lembah kang nggegirisi, ing luweng-luwenging bumi lan ing sela-selaning gunung;
\p \v 7 padha gereng-gereng ana ing satengahing gegrumbulan, pating gloso ana ing sangisoring lateng-lateng;
\p \v 8 padha wong gemblung kang tanpa aji, kang wus digurak saka ing nagara.
\p \v 9 Nanging aku saiki dadi uran-uran semonan lan pepoyokan tumrap wong-wong iku.
\p \v 10 Aku dianggep njijiki, padha ngedohi aku lan ora bisa ngampah anggone ngidoni raiku,
\p \v 11 awit talining tarubku wis diuculi dening Gusti Allah sarta aku diesorake apadene wong-wong padha tumindak tanpa rikuh-rikuh marang aku.
\p \v 12 Ing satengenku muncul grombolan, kang mbanjur njegal sikilku, sarta masangi aku dalaning karusakan;
\p \v 13 dalanku dibongkar-bongkar lan ngarah tibaku, ora ana kang ngalang-alangi tumindake.
\p \v 14 Anggone nempuh kaya ngliwati lowahaning tembok kang amba; tekane gegrombolan gilir gumanti ana ing tengahing jugrugan.
\p \v 15 Aku dibyuki ing pagiris, kamulyanku kabur sirna kayadene katut ing angin lan kabegjanku larud kaya mega.
\p \v 16 Awit saka iku nyawaku lebur ana ing jeroku; aku katukup ing dina-dina kasangsaran.
\p \v 17 Ing wayah bengi balung-balungku kaya dikrokoti, sarta rasa lara kaya dicocogi tanpa leren.
\p \v 18 Sandhanganku suwek marga dening tindak keras kang ora bisa dilawan, mulane pating klewer ana ing awakku kaya kemeja.
\p \v 19 Aku dijorogake dening Gusti Allah menyang ing jeblogan lan rupaku wus kaya lebu lan awu.
\p \v 20 Kawula sesambat nyuwun tulung dhateng Paduka, nanging Paduka boten paring wangsulan, kawula ngadeg ngantos-antos, nanging Paduka boten mreduli dhateng kawula.
\p \v 21 Paduka santun dados ambek-siya dhumateng kawula, kawula Paduka mengsah kalayan kakiyataning asta Paduka
\p \v 22 kawula Paduka tumpangaken ing angin saha lajeng kabur, nunten Paduka lebur wonten ing salebeting prahara.
\p \v 23 Inggih kawula mangretos, kawula Paduka purugaken dhateng ing pejah, dhateng papan paklempakaning sadaya ingkang gesang.
\p \v 24 Lah apa iya wong ora bakal mulungake tangane marang kang ambruk, manawa ing sajroninng kacilakane ora ana kang nulungi?
\p \v 25 Aku rak iya nangis marga saka anane wong kang karupekan? Atiku rak susah marga saka sumurup wong miskin?
\p \v 26 Aku nganti-anti marang kang becik, nanging piala kang teka; aku ngarep-arep pepadhang, nanging pepeteng kang teka.
\p \v 27 Batinku molak-malik tanpa leren, aku katempuh ing dina-dina kasangsaran.
\p \v 28 Aku klambrangan kalawan sedhih, ora bisa lipur; aku ngadeg ing satengahing wong-wong kang padha nglumpuk kalawan sesambat njaluk tulung.
\p \v 29 Aku wus dadi sadulure asu ajag lan kancane manuk unta.
\p \v 30 Kulitku dadi ireng lan nglokop-nglokop saka ing awakku, balung-balungku dadi garing marga saka lara panas.
\p \v 31 Clempungku ngunekake lagu tangisan, lan unining sulingku memper swaraning wong nangis.


\c 31
\p \v 1 Aku wus gawe prajanjian kalawan mripatku, mulane mangsa yen aku ngantia mandeng marang prawan!
\p \v 2 Awit apa ta kang dadi ganjaran kang kapesthekake dening Gusti Allah saka ing ngaluhur, lan apa ta kang dadi panduman kang katetepake dening Kang Mahakwasa saka ing ngaluhur?
\p \v 3 Apa dudu bilai tumrap wong kang luput, lan kacilakan tumrap wong kang nindakake piala?
\p \v 4 Apa dudu Gusti Allah kang mirsani dalanku, lan kang ngetang sakehing jangkahku?
\p \v 5 Manawa aku tau srawungan karo ujar pagorohan utawa sikilku enggal-enggal marani kaculikan,
\p \v 6 muga aku ditimbanga ing traju kang tliti, ing kono Gusti Allah bakal uninga, manawa aku ora duwe kaluputan.
\p \v 7 Manawa lakuku nyimpang saka ing dalan, lan atiku nuruti pamandenging mripatku, sarta tanganku katemplekan ing rereged,
\p \v 8 apa kang daksebar cikben dipangan wong liya, lan apa kang thukul kanggo aku cikben dibedholi.
\p \v 9 Manawa atiku katarik marang wong wadon, sarta aku ngadhang ana ing lawanging pepadhaku,
\p \v 10 bojoku cikben nggilingake wong liya, lan cikben diajak turu wong liya.
\p \v 11 Awit iku tindak kang rusuh, malah iku piala kang pantes diukum dening hakim.
\p \v 12 Iku sanyatane geni kang memangsa nganti entek, sarta nggesengake kabeh pametuku.
\p \v 13 Manawa aku tau ora mikir marang hake baturku lanang utawa wadon, nalika prakaran karo aku,
\p \v 14 apa daya-kakuwatanku, manawa Gusti Allah banjur jumeneng, manawa Panjenengane nganakake papriksan, aku ngunjukake wangsulan kapriye?
\p \v 15 Apa dudu Panjenengane kang nitahake aku ana ing guwa-garba, lan kang uga nitahake wong mau? Rak mung siji ta kang nganakake aku kabeh ana ing guwa-garba?
\p \v 16 Manawa aku tau nduwa pepenginane para wong cilik, njalari mripating randha dadi bengep
\p \v 17 utawa panganku dakpangan dhewe, mangka anak yatim ora melu mangan
\p \v 18 -- malah kayadene bapa anggonku nggedhekake bocah mau, sarta anggonku nuntun wiwit ana ing guwa-garbane biyunge --
\p \v 19 manawa aku weruh wong mati marga tanpa sandhangan, utawa wong miskin kang ora duwe kemul,
\p \v 20 lan bangkekane ora njalukake berkah aku tuwin awake ora diangetake nganggo wuluning wedhusku;
\p \v 21 manawa aku tau ngagagake tanganku marang bocah lola, marga aku weruh wong kang mbiyantu aku ana ing saketheng,
\p \v 22 cikben balungku walikat kapisah saka ing bauku, sarta lengenku cikben kaputung saka ing ros-rosane.
\p \v 23 Amarga cilaka kang saka ing Allah ndadekake wediku, tuwin aku tanpa daya ana ing ngarsaning kaluhurane.
\p \v 24 Manawa kang dakpracaya iku emas lan aku calathu marang kencana: kowe kang dadi andel-andelku
\p \v 25 manawa aku bungah marga saka gedhening kasugihanku lan marga tanganku ngolehake raja-brana nganti akeh banget,
\p \v 26 manawa aku tau nyawang srengenge nalika sumorot, lan rembulan anggone lumaku kalawan kaendahan,
\p \v 27 satemah meneng-meneng atiku kenyut, lan banjur aweh cucupan tangan,
\p \v 28 iku uga dadi duraka kang pantes diukum dening hakim, amarga aku nyelaku Gusti Allah kang ana ing ngaluhur.
\p \v 29 Manawa aku tau bungah marga satruku kacilakan, lan surak-surak, manawa dheweke katempuh ing kasangsaran --
\p \v 30 aku ora bakal ngolehake cangkemku gawe dosa, mujekake matine kalawan sumpah --
\p \v 31 Manawa wong-wong ing tarubku ora muni: Sapa kang ora wareg marga saka lelawuhane --
\p \v 32 malah sanadyan wong manca ora tau ana kang nginep ing jaba, lawangku padha kawengakake kanggo wong lelungan! --
\p \v 33 Manawa aku nutupi panerakku kayadene Rama Adam, kalawan ndhelikake kaluputanku ana ing sajroning atiku,
\p \v 34 awit aku pakewuh marang masarakat lan wedi marang panacade sanak-sadulur, satemah aku banjur meneng bae lan ora metu saka ing lawang!
\p \v 35 Ah, bok ana kang ngrungokake aku ya! -- ya iki tandha-tanganku! Kang Mahakwasa muga karsaa paring wangsulan marang aku! -- Lan bok iya ana layang pandakwa kang katulis dening lawananku!
\p \v 36 Temenan, layang iku bakal dakpanggul lan dakanggo kayadene makutha.
\p \v 37 Kabeh jangkahku bakal dakuningakake marang Panjenengane, aku bakal seba marang ing ngarsane kayadene raja.
\p \v 38 Manawa pategalanku sesambat marga saka aku, lan singkalane padha nangis,
\p \v 39 manawa aku mangan pametune nganti entek tanpa bayaran lan gawe susahe para kang duwe,
\p \v 40 kang thukul muga dudu gandum nanging eri, lan dudu sair nanging alang-alang. Tekan samono pangucape Ayub.


\c 32
\fig |18_Jb_32_01_RG_1.jpg|span|||| \fig*
\p \v 1 Ing kono wong telu mau banjur nguwisi anggone mangsuli marang Ayub, marga Ayub ngarani bener awake dhewe;
\p \v 2 temah Elihu bin Barakheel, wong Bus, saka darahe Ram, nepsu. Anggone nepsu marang Ayub iku awit nganggep awake dhewe luwih bener katimbang Gusti Allah.
\p \v 3 Mitrane telu-telune uga dinepsoni, awit sanadyan wis ora bisa madoni, ewadene netepake kaluputane Ayub.
\p \v 4 Nanging Elihu nyrantekake anggone arep rembugan karo Ayub; mulane mangkono awit mitra telu mau luwih tuwa tinimbang dheweke.
\p \v 5 Nanging bareng weruh yen tutuke wong telu iku wis ora mangsuli maneh, banjur thukul nepsune.
\p \v 6 Mangkene calathune Elihu bin Barakheel, wong Bus mau: Aku isih enom, dene kowe wus padha uwanen, mulane aku pakewuh lan wedi nglairake panemuku marang kowe.
\p \v 7 Pangrasaku mangkene: Wong kang wus padha tuwa iku becike padha aweh pitutur, lan kang wus akeh cacahe taune iku padha ngandharake bab kawicaksanan.
\p \v 8 Nanging roh kang ana ing manungsa lan napase Kang Mahakwasa, iku kang paring pangreten.
\p \v 9 Dudu wong kang wus akeh umure kang kadunungan kawicaksanan, dudu wong kang wus tuwa kang ngreti marang kaadilan.
\p \v 10 Mulane rembugku: Rungokna gunemku, aku uga arep nglairake panemuku.
\p \v 11 Sumurupa, aku wus nganti-anti marang calathumu, aku wus nggatekake pamikirmu, nganti kowe padha bisa nemu tembung-tembung kang trep.
\p \v 12 Kalawan titi anggonku ngrungokake calathumu, nanging sanyatane ora ana kang nelakake lupute Ayub, kowe kabeh ora ana kang nglawan katrangan-katrangane.
\p \v 13 Saikine kowe aja padha kandha mangkene: Aku wus padha nemu kawicaksanan; mung Gusti Allah kang kwaos ngalahake Ayub dudu manungsa.
\p \v 14 Tembunge ora tumuju marang aku, lan aku ora bakal mangsuli kalawan migunakake bantahanmu.
\p \v 15 Wong mau padha legeg-legeg ora bisa aweh wangsulan maneh, ora bisa ngucap satembung-tembunga.
\p \v 16 Apa aku isih kudu nganti-anti, marga wong-wong iku wus ora duwe pangucap, marga wus mandheg ora bisa mangsuli maneh?
\p \v 17 Aku uga are aweh wangsulan ing giliranku, aku iya arep nglairake panemuku.
\p \v 18 Awit aku kebak tetembungan, semangat kang ana ing aku ndhesek marang aku.
\p \v 19 Satemene batinku iku kaya anggur kang ora ana dalane hawa, kayadene impes anyar kang arep bedhah.
\p \v 20 Aku kudu calathu supaya lega, aku kudu mbukak lambeku lan aweh wangsulan.
\p \v 21 Aku ora bakal ilon-ilonen lan ora bakal ngalembana sapa-sapa,
\p \v 22 amarga aku ora ngreti bab ngalembana; manawa tumindak mangkono, kang nitahake nyawaku mesthi enggal-enggal njabut nyawaku.


\c 33
\p \v 1 Dene saiki, he Ayub, rungokna kandhaku, lan tilingna pangrungumu marang tembung-tembungku.
\p \v 2 Sumurupa, aku wus mbukak cangkemku, ilatku ngucap ana ing sangisoring cethakku.
\p \v 3 Atiku nglairake tembung kalawan jujur, lan lambeku mratelakake kalawan cetha apa kang disumurupi.
\p \v 4 Aku katitahake dening Rohing Allah, lan napase Kang Mahakwasa njalari aku urip.
\p \v 5 Manawa kowe bisa, aku wangsulana, mapana arep-arepan karo aku.
\p \v 6 Satemene tumraping Allah aku karo kowe iku padha bae, aku iya diwangun saka lempung.
\p \v 7 Mulane kowe aja giris ana ing ngarepku, ora abot anggonku bakal menet marang kowe.
\p \v 8 Nanging kowe wus calathu ing sacedhake kupingku, lan aku wus krungu anggonmu ngucap mangkene:
\p \v 9 Aku iki resik aku sepi ing panerak, aku suci tanpa kaluputan.
\p \v 10 Nanging Panjenengane manggih alasan kanggo nglawan marang aku, aku dianggep mungsuhe.
\p \v 11 Sikilku dibelok, satindakku tansah dipirsani.
\p \v 12 Wangsulanku marang kowe: Ing bab iku kowe ora bener, awit Gusti Allah iku ngungkuli manungsa.
\p \v 13 Yagene kowe kok madoni Panjenengane, awit ora paring wangsulan marang sakehing tembungmu?
\p \v 14 Amarga Gusti Allah anggone paring pangandika sarana patrap siji loro, nanging wong ora nggatekake.
\p \v 15 Sajroning pangimpen, sajroning wahyu ing wayah bengi, manawa wong turu kepati, manawa leyeh-leyeh ing paturon;
\p \v 16 ing kono Panjenengane mbikak kupinging manungsa lan nggatekake wong-wong mau kalawan panyaruwe-panyaruwe,
\p \v 17 minangka pepalang tumrap pratingkahe lan kanggo ngilangi gumunggunge,
\p \v 18 temah nyawane kasingkirna saka ing kubur lan uripe saka ing penempuhing tumbak.
\p \v 19 Wong kelakon kapredi kalawan nandhang lara ing paturon, ing sajroning balung-balunge tansah ana crah kang tanpa kendhat.
\p \v 20 Nganti wetenge bosen roti, ilang kekarepane mangan kang enak-enak.
\p \v 21 Daginge susut nganti ora katon, balung-balunge kang maune ora katon, banjur padha pating pendhosol.
\p \v 22 Nyawane wus nyedhaki kubur, sarta uripe nyedhaki pati.
\p \v 23 Manawa ana malaekat ing sandhinge, kang dadi panengah, siji ing antarane sewu, kang kadhawuhan mratelakake kabeneraning manungsa,
\p \v 24 ing kono Gusti Allah bakal paring kawelasan pangandikane: Uculna wong iku, supaya aja nganti mudhun marang ing kubur, Ingsun wus oleh panebus.
\p \v 25 Wong mau banjur kasegerake awake kaya wong nom, dadi kaya nalika isih nom.
\p \v 26 Samangsa nyenyuwun marang Gusti Allah, Panjenengane iya karsa midhangetake, temah ndeleng wadanane kalawan suka-pirena, lan Gusti Allah banjur mangsulake kabenerane marang manungsa.
\p \v 27 Wong mau nuli bakal nyaritani marang wong-wong liyane adhapur kidung mangkene: Aku wus nglakoni dosa lan kang jejeg wus dakbengkokake, ewadene aku ora kawales.
\p \v 28 Gusti Allah wus mitulungi nyawaku temah ora tumiba ing kubur, lan uripku bakal weruh pepadhang.
\p \v 29 Kabeh iki nyata-nyata pakaryaning Allah kang ping pindho, ping telu tumanduk marang manungsa,
\p \v 30 karsane mbalekake nyawane saka ing kubur satemah kasorotan ing cahyaning urip.
\p \v 31 He Ayub, gatekna, rungokna aku, menenga, aku kang guneman.
\p \v 32 Manawa ana kang bakal kokkandhakake, wangsulana aku: kandhaa, awit aku kapengin bisa mbenerake kowe.
\p \v 33 Manawa ora, rembugku rungokna; kowe menenga, aku arep nyumurupake kawicaksanan marang kowe.


\c 34
\p \v 1 Elihu banjur calathu:
\p \v 2 He para wong wicaksana pituturku padha rungokna. He wong kang kadunungan akal-budi, padha nilingna kuping marang aku,
\p \v 3 awit kuping iku ngleler tetembungan, kayadene cethak ngrasakake pangan.
\p \v 4 Prayogane kita nemtokake dhewe apa kang adil, netepake bebarengan apa kang becik.
\p \v 5 Awit Ayub calathu: Aku bener, nanging Gusti Allah mundhut wewenangku;
\p \v 6 sanadyan aku bener iya kaanggep goroh, sanadyan tanpa kaluputan, tatuku ora bisa mari.
\p \v 7 Ngendi ana wong kaya Ayub, kang anggone seneng ngala-ala marang Allah kaya wong kasatan kang nuli ngombe banyu,
\p \v 8 kang sekuthon karo para wong ala lan srawungan karo wong duraka?
\p \v 9 Amarga ana pangucape: Ora maedahi apa-apa tumrap manungsa, manawa ndadekake kaparenging Allah.
\p \v 10 Mulane he para wong kang kadunungan akal-budi, padha rungokna pituturku: nglengkara yen Gusti Allah nindakake piala, utawa yen Kang Mahakwasa tumindak culika,
\p \v 11 nanging manungsa mesthi tampa piwales tumrap panggawene, sarta damel supaya saben wong nemahi kang timbang karo tumindake.
\p \v 12 Sanyatane Gusti Allah iku ora tumindak luput, Kang Mahakwasa ora mbengkokake kaadilan.
\p \v 13 Sapa kang mitayakake bumi marang Panjenengane? Sapa kang nitahake jagad iki kabeh?
\p \v 14 Saupama nggalih marang manungsa, sarta banjur mundhut wangsul roh lan napas kang wus diparingake,
\p \v 15 wus mesthi kabeh kang urip bebarengan padha pecat nyawane, tuwin manungsa bali dadi lebu.
\p \v 16 Mulane manawa kowe duwe pangreten, kandhaku iki rungokna, tilingna calathuku.
\p \v 17 Wong kang sengit marang kaadilan apa bisa nyekel pangwasa, lan apa kowe gelem ngluputake Panjenengane kanga adil lan kang prakosa;
\p \v 18 kang ngandika marang raja: He, wong dursila, tuwin marang para luhur: He, wong duraka;
\p \v 19 Panjenengane kang ora ngeloni para penggedhe, sarta ora mbedakake wong luhur karo wong cilik, amarga iku kabeh padha pakaryaning astane?
\p \v 20 Ing sakedhap netra iku padha mati, ing wayah tengah wengi wong padha digawe geger lan banjur tumpes; wong kang santosa padha kasirnakake ora dening tanganing wong.
\p \v 21 Amarga paningale mirsani lakuning manungsa, tuwin nguningani tumapaking sikile kabeh.
\p \v 22 Ora ana pepeteng utawa palimengan, kang dadi pandhelikaning wong ala.
\p \v 23 Awit Panjenengane ora nemtokake wektune wong anggone bakal sowan ing ngarsaning pangadilane,
\p \v 24 wong prakosa padha diremuk tanpa kapriksa, lan wong liyane padha kaangkat minangka gegentine.
\p \v 25 Dadi tetela yen Gusti Allah iku mirsa sabarang tindak-tanduke, sarta ing wayah bengi padha digolingake temah padha lebur,
\p \v 26 padha digebagi marga saka durakane ana ing ngedhengan,
\p \v 27 awit padha ninggal Panjenengane lan ora ana kang mreduli marang karsane,
\p \v 28 njalari panjeriting wong miskin sumengka marang ing ngarsane, sarta Panjenengane iku karsa midhangetake panjeriting wong sangsara.
\p \v 29 Manawa Panjenengane kendel, sapa kang bakal nibakake paukuman? Manawa ngumpetake pasuryane, sapa kang bakal sumurup Panjenengane, sanajana bangsa utawa sawiji-wijining wong? --,
\p \v 30 iku supaya wong duraka aja dadi ratu, kang mesthi banjur dadi kala-jirete wong akeh.
\p \v 31 Nanging manawa ana panunggalane kang munjuk marang Gusti Allah: Kawula sampun ngegungaken badan kawula, nanging salajengipun boten badhe nglampahi piawon malih.
\p \v 32 kawula mugi kaparingana piwulang bab ingkang kawula dereng mangretos; manawi kawula sampun tumindak culika, kawula boten badhe tumindak makaten malih.
\p \v 33 Manut pangrasamu apa Gusti Allah kudu ndhawahake piwales? Awit kowe nglairake panacad. Dadine iya kowe kang kudu mutus, dudu aku; mara kandhakna apa kang koksumurupi!
\p \v 34 Wong kang padha kadunungan akal-budi lan wong kang wicaksana kang ngrungokake gunemku iku bakal calathu marang aku:
\p \v 35 Ayub iki enggone calathu tanpa kawruh lan tembung-tembunge ora isi pangreten.
\p \v 36 Ah, Ayub iku muga-muga katutugna anggone kacoba, awit anggone mangsuli kaya wong dursila,
\p \v 37 sarta muwuhi dosane kalawan panerak, ana ing tengahku kabeh ngepelake tangane lan akeh anggone mabeni marang Allah.


\c 35
\p \v 1 Elihu banjur mbacutake calathune:
\p \v 2 Apa iki kang kokanggep adil lan anggonmu calathu: kabeneranku ana ing ngarsane Gusti Allah,
\p \v 3 karodene pitakonmu kang mangkene: Iku maedahi apa marang aku? Apa kaluwihanku yen katimbang karo anggonku nglakoni dosa?
\p \v 4 Aku kang bakal mangsuli kowe lan para mitramu pisan:
\p \v 5 Mara tumengaa marang ing langit, delengen mega-mega kang ngungkuli kowe iku!
\p \v 6 Manawa kowe kang nglakoni dosa iku kowe arep tumindak apa ana ing ngarsane? Manawa panerakmu akeh, iku kowe nglakoni apa ana ing ngarsane?
\p \v 7 Manawa kowe tumindak bener, iku kowe ngolehake Panjenengane apa, utawa Panjenengane tampi apa saka kowe?
\p \v 8 Mung wong kang kaya kowe iku kang kapitunan marga saka durakamu lan mung anake manungsa kang oleh kauntungan marga saka kabeneranmu.
\p \v 9 Wong ngadhuh-adhuh iku marga saka kaebyukan ing panganiaya, sambat-sambat marga saka panindhese para wong kang kwasa;
\p \v 10 nanging wong ora takon: Ana ing ngendi Gusti Allah kang nitahake aku, lan kang paring kidung pamuji ing wayah bengi;
\p \v 11 kang maringi kita akal-budi ngungkuli kewan ing bumi, lan kawicaksanan ngungkuli manuk ing awang-awang?
\p \v 12 Ing kono wong padha sesambat, nanging Panjenengane ora paring wangsulan, marga saka gumunggunge para wong ala.
\p \v 13 Sanyata pasambat kang tanpa isi iku ora dipiyarsakake dening Gusti Allah lan ora dipreduli dening Kang Mahakwasa.
\p \v 14 Saya maneh yen kowe calathu, manawa kowe ora ndeleng Panjenengane, manawa prakaramu wus katur ing ngarsane,
\p \v 15 lan kowe kudu ngenteni karampungane! Nanging saiki: marga dukane ora ndhawahake paukuman lan Panjenengane ora pati mreduli marang panerak,
\p \v 16 Ayub banjur muni-muni kang tanpa guna, sarta crewet, kang tanpa teges.


\c 36
\p \v 1 Elihu calathu maneh, tembunge:
\p \v 2 Sing sabar sadhela engkas, kowe arep dakwulang, awit isih ana kang arep dakkandhakake atas asmane Gusti Allah.
\p \v 3 Aku arep ngetokake kawruhku kang muluk-muluk sarta mbenerake kang nitahake aku;
\p \v 4 awit sanyata ora goroh tembungku, kang arep-arepan karo kowe iki wong kang sampurna kawruhe.
\p \v 5 Sumurupa, Gusti Allah iku prakosa, nanging ora ana barang kang karemehake, prakosane iku ing bab kakuwataning akal-budi.
\p \v 6 Wong duraka ora padha dilestarekake urip, nanging wong kang sangsara padha kaparingan kaadilan.
\p \v 7 Panjenengane ora menga-mengo anggone mirsani marang wong bener, nanging iku salawas-lawase padha kaparingan papan sandhing para raja ana ing dhampar, satemah padha linuwih kaluhurane.
\p \v 8 Manawa padha kablenggu kalawan rante tinalen ing kasangsaran,
\p \v 9 Gusti Allah banjur ngengetake marang panggawene lan panerake, yaiku anggone gumunggung
\p \v 10 sarta nuli kupinge kawengakake supaya bisa nampani piwulang, tuwin dhawuh supaya padha ngungkurake piala.
\p \v 11 Manawa padha ngrungokake kalawan sumuyud, uripe bakal sinandhangan ing kabegjan ing salawase, sarta mukti nganti tekan ing wekasaning taune.
\p \v 12 Ewasamono manawa padha ora ngrungokake mesthi bakal padha mati kena ing tumbak sarta sirna ing sajroning kabodhoane.
\p \v 13 Para wong kang atine duraka iku padha nyimpen bebendu; lan ora gelem sesambat manawa kablenggu dening Panjenengane;
\p \v 14 nyawane sirna sajrone isih enom, uripe cuthel durung wancine.
\p \v 15 Wong sangsara diuwalake sarana sangsara, kupinge kawengakake sarana panindhes.
\p \v 16 Kowe uga karimuk bisane metu saka ing karupekan menyang ing papan kang omber kang sepi ing panindhes, marang meja kang swasanane tentrem lan kang kebak pangan kang nggajih.
\p \v 17 Nanging kowe wus samesthine tampa kabeh paukumane wong duraka, kowe kacengkerem dening paukuman lan kaadilan;
\p \v 18 panasing ati aja nganti mbujuk kowe supaya memada, lan gedhening panebus aja nganti nasarake kowe.
\p \v 19 Apa kasugihanmu bisa nguwalake kowe saka ing karupekan, utawa sakehing kakuwatan anggonmu rekasa?
\p \v 20 Aja cecengklungen marang bengi wancine para bangsa padha lunga saka ing papan padunungane.
\p \v 21 Kowe sing ngati-ati aja nganti madhep marang piala amarga iya iku kang njalari kowe kacoba dening sangsara.
\p \v 22 Sanyatane Gusti Allah iku luhur pangwasane, endi ana guru kang madhani Panjenengane?
\p \v 23 Sapa kang nemtokake margine, lan sapa kang wani munjuk: Paduka sampun tumindak boten adil?
\p \v 24 Elinga manawa kowe kudu ngluhurake pakaryane, kang tansah dikidungake dening manungsa.
\p \v 25 Kabeh wong padha ndeleng, anggone mandeng saka ing kadohan.
\p \v 26 Sanyata Gusti Allah iku agung, ora kena kagayuh kalawan kawruh kita, cacahing taune ora bisa kasumurupan.
\p \v 27 Tetes-tetesing banyu katarik munggah, lan mancur dadi udan awor pedhut,
\p \v 28 kaesokake dening mendhung ing awang-awang kasiramake marang wong akeh.
\p \v 29 Apa ana wong kang mangreti jumerenging mendhung lan swara gumuruh kang ana ing padalemane?
\p \v 30 Lah Panjenengane nggelar pepadhange ing sakubenge lan ngemuli dhasaring sagara.
\p \v 31 Awitdene iku margane anggone ngadili para bangsa lan anggone paring pangan nganti luber.
\p \v 32 Astane sakarone kasingeban ing kilat kang kadhawuhan nyamber kang kudu tinempuh.
\p \v 33 Suraking perang martakake rawuhe yaiku manawa banget-banget anggone merangi kadurakan kalawan bebendu.


\c 37
\p \v 1 Nyata iku ndadekake gumetering atiku nganti njingkat saka ing panggonane.
\p \v 2 Rungokna, rungokna gumludhuging swarane, gludhug kang metu saka ing tutuke.
\p \v 3 Kang linepasake ing sauruting jembare langit lan uga kilate menyang ing poncot-poncoting bumi.
\p \v 4 Sawuse mangkono Panjenengane kadherekake ing swara gumuruh, gumludhug swaraning kaluhurane. Manawa swara iku keprungu Panjenengane ora ngeman bledhege.
\p \v 5 Gusti Allah ngedalake swara gumleger kang ngebat-ebati. Panjenengane nindakake pakaryan agung kang ora kena ginayuh ing kawruh kita,
\p \v 6 awitdene salju dipangandikani: Tibaa ing bumi! Lan marang udan deres sarta udan kang gumrojog dhawuhe: Deresa!
\p \v 7 Saben wong tangane katalenan lan kaparingan cap, supaya kabeh wong nyumurupi pakaryane.
\p \v 8 Kewan alasan padha lumebu ing papan pandhelikane lan mapan ana ing guwa-guwane.
\p \v 9 Prahara jumedhul saka ing gedhonge, lan hawa adhem saka ing lor.
\p \v 10 Napasing Allah njalari dumadining es, lan lumahing banyu dadi njendhel.
\p \v 11 Mega dimomoti banyu, lan mendhung mencarake kilate,
\p \v 12 kilate nuli nyamber-nyamber menyang ing ngendi-endi manut ing sapitedahe, lan ana ing bumi nindakake kabeh kang kadhawuhake;
\p \v 13 Gusti Allah damel supaya bisa nggayuh tujuane kagem nggebag isining bumine apa kagem mbabarake sih-susetyane.
\p \v 14 Iku kabeh rungokna, heh Ayub, menenga lan nggatekna marang kaelokan-kaelokaning Allah.
\p \v 15 Apa kowe sumurup kapriye anggone Gusti Allah paring tugas marang iku kabeh lan anggone nyunarake cahyane saka ing mendhunge?
\p \v 16 Apa kowe ngreti bab lakuning mendhung, lan bab kaelokan-kaelokane Kang Mahamirsa,
\p \v 17 kowe, kang krasa marang angeting panganggo, manawa bumi meneng marga kena panasing angin saka kidul.
\p \v 18 Apa kowe bisa nggubah mega dadi cakrawala kaya Panjenengane, nganti padhet kaya pangilon cithakan?
\p \v 19 Aku padha kandhanana aku kudu padha munjuk apa marang Panjenengane, awit aku ora bisa munjuk apa-apa, jalaran kapetengen.
\p \v 20 Apa ana kang bakal ngunjuki uninga, manawa aku arep duwe atur? Apa wong tau kandha, manawa kapengin kasirnakake.
\p \v 21 Saiki pepadhang ora katon, marga kapetengan ing mendhung, nanging mengko tinempuh ing angin, banjur resik padhang.
\p \v 22 Saka ing sisi lor ana sunar kang kaya emas, Gusti Allah kalimputan ing kamulyan kang nggegirisi.
\p \v 23 kang Mahakwasa, kang padha ora dakmangreteni, iku gedhe pangwaose lan kaadilane; sanajan sugih kabeneran, ewasamono ora nindhes,
\p \v 24 mulane diwedeni dening wong, sarta saben wong kang rumangsa wicaksana, iku ora dipreduli.


\c 38
\p \v 1 Pangeran Yehuwah banjur paring wangsulan marang Ayub saka ing sajroning prahara, pangandikane:
\p \v 2 Sapa ta kang gawe petenging pepesthen kalawan pangucap kang tanpa pamikir?
\p \v 3 Mara rumantia dikaya wong lanang! Sira Sundangu, Ingsun unjukana pratela.
\p \v 4 Sira ana ngendi, nalika Ingsun nalesi bumi. Munjuka manawa sira mangreti!
\p \v 5 Sapa kang nemtokake ukurane -- Sira rak sumurup? -- Tuwin sapa kang menthang tali ukurane?
\p \v 6 Pilar-pilare tumancep ing ngendi lan sapa kang masang watu pojokan,
\p \v 7 ing nalikane lintang-lintang esuk padha asuka-rena bebarengan tuwin para putraning Allah padha asurak-surak?
\p \v 8 Sapa kang mbendung sagara kalawan plawangan nalika lagi kumrasak metu saka ing guwa-garba,
\p \v 9 nalika Sunkaryakake mega minangka sandhangane tuwin pepeteng minangka gegedhonge;
\p \v 10 nalika Ingsun nemtokake watese, sarta masang slarak lan lawang;
\p \v 11 nalika Ingsun ngandika: Tekan ing kene bae, aja kliwat, ana ing kene alunira kang gumunggung bakal padha katambak!
\p \v 12 Ing sajroning uripira apa sira tau ngundang marang gagat-raina lan mrenahake bangbang wetan,
\p \v 13 supaya padha nyekel poncoting bumi sarta ngebutake wong duraka?
\p \v 14 Bumi mau banjur salin rupa dadi lempung kang diecap, samubarang kabeh awujud kaya busana.
\p \v 15 Para wong duraka padha kailangan pepadhange, tangan kang kaacungake katugel.
\p \v 16 Apa sira wus bisa tumurun nganti tekan ing etuking sagara lan wus ndlajahi dhasaring samodra-raya?
\p \v 17 Apa gapuraning pati wus padha katon marang sira sarta apa sira wus ndeleng lawanging teleng palimengan?
\p \v 18 Apa sira mangreti jembaring bumi? Caritakna, manawa sira wus nyumurupi iku kabeh!
\p \v 19 Ana ing ngendi dalan kang anjog ing papan padununganing pepadhang, lan ana ing ngendi prenahe pepeteng,
\p \v 20 supaya sira banjur bisa mrenahake ana ing wewengkone dhewe-dhewe lan nyumurupi dalan-dalan kang anjog ing padunungane?
\p \v 21 Mesthine sira wus sumurup, amarga nalika samana sira wus lair, lan wus akeh cacahing dinanira!
\p \v 22 Apa sira wus lumebu ing gedhong parawatane salju, sarta apa wus ndeleng parawatane udan krikil,
\p \v 23 kang Ingsun simpen kanggo ing dina karubedan, kanggo ing mangsa pacampuhan lan perang?
\p \v 24 Ana ing ngendi dalane menyang ing papan sumebaring pepadhang, lan papan pencaring angin ing salumahing bumi?
\p \v 25 Sapa kang karya ilen-ilening udan deres lan dalan kanggo kilating gludhug,
\p \v 26 supaya tanah kang ora dienggoni ing wong lan ara-ara kang suwung padha kodanan;
\p \v 27 sarta supaya pasamunan lan tanah kang ludhes padha kawaregan apadene suket-suket padha thukul seger?
\p \v 28 Apa udan iku ana bapakne? Sarta sapa kang nganakake tetesing ebun?
\p \v 29 Es iku metu saka ing guwa-garbane sapa, lan ebun kang njendhel ing langit iku sapa kang nglairake?
\p \v 30 Banyu njendhel nganti kaya watu, lan lumahing samodra dadi atos.
\p \v 31 Apa sira bisa mbundheli talining lintang Wuluh, lan nguculi bebandaning lintang Wluku?
\p \v 32 Apa sira bisa ngetokake lintang Bima Suci ing kala mangsane, lan nuntun lakune lintang Prau saanak-anake?
\p \v 33 Apa sira nyumurupi pranataning langit sarta netepake anggone mrentah ana ing bumi?
\p \v 34 Apa sira bisa ngulukake swaranira nganti tekan ing mega, temah sira banjur kebanjiran?
\p \v 35 Apa sira bisa nglepasake kilat, temah padha samber-samberan kalawan calathu marang sira: Sandika?
\p \v 36 Sapa kang ndunungake kawicaksanan ana ing mega utawa sapa kang paring budi marang mendhung?
\p \v 37 Sapa bisa ngetung mendhung kalawan kawicaksanan, lan sapa kang bisa nyuntak ejuning langit,
\p \v 38 nalika lebu njendhel dadi logam tuwin prongkalan lemah padha lelengketan dadi siji?
\p \v 39 (39-1) Apa sira bisa nggolekake memangsaning singa wadon, lan bisa maremake marang singa enom,
\p \v 40 (39-2) manawa padha mendhek-mendhek ana ing guwane manawa padha ndingkik ana ing grumbulan?
\p \v 41 (39-3) Sapa kang nyawisake pakaning gagak, manawa anake padha sesambat marang Gusti Allah, padha klambarangan marga ora ana pangan?


\c 39
\p \v 1 (39-4) Sira apa sumurup wancine wedhus gunung duwe anak, utawa apa namatake menjangan anggone nglarani?
\p \v 2 (39-5) Apa sira bisa ngetung pirang sasi anggone meteng sarta apa bisa nyumurupi ing eleke?
\p \v 3 (39-6) Anggone nglairake anake, kalawan njengking lan banjur ngetokake isining guwa-garbane.
\p \v 4 (39-7) Anake padha dadi rosa lan gedhe ana ing ara-ara, padha lunga lan ora bali marang embokne.
\p \v 5 (39-8) Sapa kang ngumbar kuldi alasan, utawa sapa kang nguculi dhadhunge kuldi ing ara-ara?
\p \v 6 (39-9) Ara-ara kang Sunparingake dadi papan padunungane lan tanah asin dadi pasabane.
\p \v 7 (39-10) Ramening kutha dipoyoki, ora krungu swarane kang nggiring;
\p \v 8 (39-11) banjur golek pangonan ing gunung-gunung, lan ngluru samubarang kang ijo.
\p \v 9 (39-12) Apa bantheng gelem teluk marang sira utawa gelem turu ing sacedhaking ambenira manawa bengi?
\p \v 10 (39-13) Apa sira bisa meksa bantheng ngenut kalenaning wluku kalawan keluhan, utawa nggaru bumi ing lebak ngetutake lakunira?
\p \v 11 (39-14) Apa sira pracaya, marga gedhe karosane? Utawa banjur sira pasrahi pagaweanira kang abot?
\p \v 12 (39-15) Apa sira nemtokake, yen bakal ngulihake pametuning buminira, lan nglumpukake ing papan panutonira?
\p \v 13 (39-16) Manuk unta kekablak kalawan bungah nanging apa elar lan wulu iku mratelakake katresnan?
\p \v 14 (39-17) Awit endhoge ditinggal ing lemah, lan dietogake sarta diangremake ana ing pawedhen,
\p \v 15 (39-18) nanging lali, manawa endhog mau bisa kapidak ing sikil, lan kailes-iles ing kewan alasan.
\p \v 16 (39-19) Pangrengkuhe marang anak-anake keras kaya-kaya dudu anake dhewe; sanajan rekasane tanpa guna, ora dipreduli,
\p \v 17 (39-20) amarga ora kaparingan kawicaksanan dening Gusti Allah lan ora dipandumi pangreten.
\p \v 18 (39-21) Manawa kekablak kalawan gumunggung. banjur nggeguyu jaran lan kang nunggangi.
\p \v 19 (39-22) Apa sira kang aweh karosan marang jaran? Apa sira kang nyandhangi suri ing githoke?
\p \v 20 (39-23) Apa sira kang mbisakake mlumpat kaya walang? Panggabere kang nggegirisi medeni.
\p \v 21 (39-24) Anggone thakur-thakur ing lemah kalawan gambira, anggone maju methukake gegaman kalawan kakuwatan.
\p \v 22 (39-25) Sabarang kang nggegirisi digeguyu, sarta ora tau wedi apadene ora gelem mundur manawa arep-arepan karo pedhang.
\p \v 23 (39-26) Endhong panah kamrincing ing sadhuwure, tumbak lan towok pating cleret.
\p \v 24 (39-27) Kalawan ringas lan galak lemah dikemah-kemah, sarta banget notole manawa krungu unining kalasangka;
\p \v 25 (39-28) ngerik-ngerik manawa kalasangka kaunekake; lan saka ing kadohan wus bisa ngambus anane perang, bantering abane para panggedhe tuwin suraking wadya-bala.
\p \v 26 (39-29) Apa kapinteranira kang mulang mabur manuk wulung kalawan ngegarake swiwine ngener mangidul?
\p \v 27 (39-30) Apa marga saka prentahira manuk beri iku anggone banjur mumbul lan nusuh ing panggonan kang dhuwur?
\p \v 28 (39-31) Anggone manggon lan nusuh ana ing gunung parang, ing pucaking gunung parang lan ing gunung kang angel ingunggahan.
\p \v 29 (39-32) Ana ing kono anggone ingak-inguk madik-madik memangsane, matane ngingat-ngingatake saka ing kadohan;
\p \v 30 (39-33) anake padha ngokop getih lan ing ngendi ana bathang, manuk beri mesthi ana ing kono.


\c 40
\p \v 1 (39-34) Sang Yehuwah tumuli nyambeti, pangandikane marang Ayub:
\p \v 2 (39-35) Si juru panutuh apa isih arep mabeni marang Kang Mahakwasa? Kang nacad marang Gusti Allah iku supaya mangsulana!
\p \v 3 (39-36) Ing kono unjuke Ayub marang Sang Yehuwah:
\p \v 4 (39-37) Saestu, kawula punika asor sanget, kawula badhe ngaturaken wangsulan punapa dhateng Paduka? Cangkem kawula kawula tutupi kalayan tangan.
\p \v 5 (39-38) Sapisan kawula sampun gadhah pangucap, nanging badhe boten kawula lairaken malih; malah kaping kalih, nanging boten badhe kawula lajengaken.
\p \v 6 (40-1) Pangeran Yehuwah banjur ngandika maneh marang Ayub saka ing satengahing prahara, mangkene:
\p \v 7 (40-2) Mara rumantia dikaya wong lanang; Sira bakal Sundangu, Ingsun unjukana wangsulan.
\p \v 8 (40-3) Apa sira arep ngorakake pangadilaningSun nyalahake Ingsun supaya bisa mbenerake awakira dhewe?
\p \v 9 (40-4) Apa tanganira kaya astaning Allah, lan apa sira bisa ngetokake swara gumludhug kaya Panjenengane?
\p \v 10 (40-5) Yen mangkono awakira wenehana rerenggan kamulyan lan kaluhuran, sira ngrasuka kaagungan lan prabawa!
\p \v 11 (40-6) Esokna nepsunira kang mulad-mulad; awasna saben wong kang kumlungkung lan sira esorna,
\p \v 12 (40-7) awasna saben wong kang lumuhur-luhur iku lan dhingklukna. Sarta wong duraka padha sira leburna ana ing panggonane!
\p \v 13 (40-8) Pendhemen bebarengan ana ing njero lebu, kunjaranen ana ing papan kang ndhelik,
\p \v 14 (40-9) temah Ingsun bakal ngalembana marang sira, amarga tanganira tengen ngolehake kaunggulan marang sira.
\p \v 15 (40-10) Sira nyawanga jaran Nil, kang wus Suntitahake uga kaya sira. Iku mangan suket kaya sapi.
\p \v 16 (40-11) Sira mawanga karosane kang dumunung ana ing lempenge kakuwatane kang ana ing ototing wetenge!
\p \v 17 (40-12) Anggone ngencengake buntute kaya wit eres, otot-ototing pupune bebuletan,
\p \v 18 (40-13) Balung-balunge kaya pipa tembaga, ragangane kaya lantakan wesi.
\p \v 19 (40-14) Iku kang dhisik dhewe katitahake dening Gusti Allah, makhluk kang kaparingan gegaman pedhang;
\p \v 20 (40-15) gunung-gunung padha nuwuhake kang minangka pakane; kewan alasan padha seneng-seneng ana ing kono.
\p \v 21 (40-16) Jaran Nil mau anggone njerum ana ing sangisoring wit trate, ingaling-alingan ing glagah lan rawa.
\p \v 22 (40-17) Tetuwuhan trate padha ngayomi kalawan ayang-ayangane, sarta ingubengan ing wit truntum.
\p \v 23 (40-18) Sanadyan ilining banyu santer banget, kewan mau ora gumeter; sanadyan bengawan Yarden luber nempuh marang cangkeme, atine iya enak-enak bae.
\p \v 24 (40-19) Apa wong bisa nyekel saka ing ngarep lan bisa ngeluhi irunge?


\c 41
\p \v 1 (40-20) Apa sira bisa nggered baya nganggo pancing, utawa njiret ilate nganggo tali?
\p \v 2 (40-21) Apa sira bisa ngetrapake tali penjalin ing irunge, utawa nyublesake gantholan ing uwange.
\p \v 3 (40-22) Apa kira-kira kewan mau bisa njaluk sih-piwelas marang sira, utawa bisa calathu alus marang sira?
\p \v 4 (40-23) Apa kira-kira bisa gawe prajanjian kalawan sira, temah banjur sira dadekake batur ing salawase?
\p \v 5 (40-24) Apa sira bisa dolanan karo kewan mau kayadene karo manuk, sarta apa bisa sira dadekake dolananing anak-anakira wadon?
\p \v 6 (40-25) Apa kira-kira kena didadekake daganganing para juru amek iwak, utawa diedum-edum ing antarane para wong dagang?
\p \v 7 (40-26) Apa kulite kena sira jojohi kalawan towok, utawa endhase kalawan cempuling?
\p \v 8 (40-27) Tanganira sira tumpangna ing endhase! Elinga marang anggone tarung! -- Sira ora bakal nindakake mangkono maneh!
\p \v 9 (40-28) pangarep-arepira iku sanyata tanpa isi. Lagi ndeleng kewan iku bae, wong wis ambruk.
\p \v 10 (41-1) Mangsa anaa wong kang sembranane nganti wani nenangi nepsune baya iku, lan sapa kang keconggah maju nglawan marang Ingsun?
\p \v 11 (41-2) Sapa kang methukake Ingsun, kang Sundamel lestari slamet? Samubarang kang ana sangisoring langit iku wus dadi kagunganingSun kabeh.
\p \v 12 (41-3) Ingsun ora bakal nyidem kaananing gegelitane baya iku, bab karosane lan endahing pawakane.
\p \v 13 (41-4) Sapa kang bisa mbukak jubahe? Sapa kang bisa nyuduk nganti tembus kerene kang rangkep iku?
\p \v 14 (41-5) Sapa kang bisa ngengakake inebing cangkeme? Ing sakubenging untune kaanane nggegirisi.
\p \v 15 (41-6) Gigire awujud tameng-tameng kang santosa, kang kraket rapet kaya segel.
\p \v 16 (41-7) Siji lan sijine gandheng rapet nganti ora bisa klebon angin;
\p \v 17 (41-8) kang siji kelet karo sijine cathok-cinathok ora kena kapisah.
\p \v 18 (41-9) Samangsa wahing metu sunare, matane kaya pletheking bangbang wetan.
\p \v 19 (41-10) Cangkeme metu obore, lan nyemburake geni kang pating pletik.
\p \v 20 (41-11) Lenging irunge metu kukuse kaya saka ing kwali kang umob isine kumebul.
\p \v 21 (41-12) Ambekane ngobong areng, cangkeme metu genine.
\p \v 22 (41-13) Githoke kadunungan kakuwatan, pagiris lincak-lincak ana ing ngarepe.
\p \v 23 (41-14) Gembel-gembeling daginge padha kelet lengket. kraket ing awake ora glembyar-glembyor.
\p \v 24 (41-15) Atine atos kaya watu, atose kaya watu landhesaning panggilingan.
\p \v 25 (41-16) Samangsa gumregah, kabeh wong kang kwasa padha gumeter dadi bingung jalaran wedi.
\p \v 26 (41-17) Manawa dipedhang ora pasah, mangkono uga ditumbak, ditowok utawa dipanah.
\p \v 27 (41-18) Wesi dirasa kaya dami, tembaga kaya kayu gapuk.
\p \v 28 (41-19) Panah ora bisa nglungakake, bebanggal watu kaya-kaya malih dadi damen.
\p \v 29 (41-20) Gada dianggep merang sarta sumiyuting towok digeguyu.
\p \v 30 (41-21) Ing kurebe ana kang kaya wingka lincip-lincip, manawa mengkureb ing endhutan kaya piranti pangruntuhan.
\p \v 31 (41-22) Teleng didadekake molak-malik kaya godhongan ing kendhil, sagara didadekake piranti ngolah campuran bumbon.
\p \v 32 (41-23) Tabeting lakune sumunar, satemah samodra kakira uwan dening wong.
\p \v 33 (41-24) Ing salumahing bumi ora ana kang madhani, iku makhluk kang ora kadunungan wedi.
\p \v 34 (41-25) Kabeh kang luhur padha wedi karo kewan iku, iku dadi ratune sakehing kewan galak.


\c 42
\fig |18_Jb_42_01_RG_1.jpg|span|||| \fig*
\p \v 1 Ing kono Ayub banjur ngunjukake wangsulan marang Sang Yehuwah, ature:
\fig |18_Jb_42_02_RG_1.jpg|span|||| \fig*
\p \v 2 Kawula sapunika mangretos, bilih Paduka kwaos nindakaken samukawis, saha boten wonten karsa Paduka ingkang kenging kabadal.
\fig |18_Jb_42_03_RG_1.jpg|span|||| \fig*
\p \v 3 Paduka ndangu makaten: Sapa kang nutupi pepesthen tanpa kawruh? Sampun tetela bilih anggen kawula cariyos punika tanpa pangretosan. Ingkang boten ginayuh ing pikiran kawula punika kawula cariyosaken.
\p \v 4 Paduka dhawuh: Rungokna, Ingsun bakal paring pangandika; Sira arep Sundangu, sira ngaturana wangsulan!
\p \v 5 Anggen kawula mireng bab Paduka punika namung saking katranganing tiyang, nanging sapunika kawula ningali Paduka kalayan mripat kawula piyambak.
\p \v 6 Pramila tembung-tembung kawula kawula celed, sarta kalayan nalangsa kawula sumungkem ing lebu tuwin awu.
\p \v 7 Kacarita sawuse Pangeran Yehuwah mungkasi pangandika ing dhuwur mau marang Ayub, banjur ngandika marang Elifas, wong Teman, mangkene: BebenduningSun mulad-mulad marang sira lan marang mitranira sakarone, amarga katranganira tumrap Ingsun ora bener kaya abdiningSun Ayub.
\p \v 8 Mulane saiki sira padha njupuka sapi lanang nom pitu lan wedhus gembel lanang iya pitu, nuli maranana abdiningSun Ayub, padha nyaosna kurban obaran, tuwin Ayub abdiningSun nyaosna pandonga tumrap sira, awit mung pandongane kang bakal Suntrimah, supaya sira ora padha Sunaniaya, amarga katranganira tumrap Ingsun ora bener kaya abdiningSun Ayub.
\p \v 9 Elifas wong Teman, Bildad wong Suah, lan Zofar wong Naama banjur padha nindakake kaya sadhawuhe Sang Yehuwah mau sarta Sang Yehuwah karsa midhangetake pandongane Ayub.
\p \v 10 Pangeran Yehuwah banjur ngluwari Ayub saka ing sangsarane, sawise ndongakake mitrane mau sarta diparingi tikele kang wus dadi duweke ing maune.
\p \v 11 Nalika iku Ayub katuwenan dening sakehe sadulure lanang wadon apadene kawanuhane kabeh, padha kembul mangan karo Ayub ana ing omahe kambi nglairake belasungkawa lan aweh panglipur ing bab anggone mentas kaganjar kasangsaran dening Pangeran Yehuwah, apadene siji-sijine padha menehi dhuwit sakesitah karo ali-ali emas siji.
\p \v 12 Wasana Ayub diberkahi dening Sang Yehuwah nganti ngungkuli dhek biyen; duweke kang rupa wedhus patbelas ewu, untane nem ewu, sapine sewu rakit, lan kang rupa kuldi wadon sewu.
\p \v 13 Anake kang lanang pitu lan kang wadon telu.
\p \v 14 Anake wadon mau kang dhisik dijenengake Yemima, kang kapindho Kesia, lan kang katelune Keren-hapukh.
\p \v 15 Ing sanagara ora ana wong wadon kang ayune kaya anak-anake Ayub, kabeh padha dipandumi warisan dening bapakne padha kaya sadulure lanang.
\p \v 16 Sawuse kelakon kang kasebut ing dhuwur iki, Ayub kaganjar umur maneh satus patang puluh taun sarta menangi anak-putu nganti patang turunan.
\p \v 17 Patine Ayub wus tuwa banget, wus wareg anggone ngrasakake uripe.



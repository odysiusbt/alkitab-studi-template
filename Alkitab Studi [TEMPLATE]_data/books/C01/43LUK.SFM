
\id LUK
\c 1
\p \v 1 Sampun kathah tiyang ingkang sami ndhapuk cariyos bab lelampahan-lelampahan ingkang dumados wonten ing kalangan kita,
\p \v 2 kadosdene ingkang sami kita tampeni saking tiyang-tiyang, ingkang wiwit sakawit sami nyumerepi piyambak lan sami dados paladosing Pangandika.
\p \v 3 Awit saking punika, sasampunipun kula nitipriksa sadaya kadadosan wau wiwit ing wiwitanipun kanthi saestu, kakencenganing manah kula, lajeng kula dadosaken buku ingkang isinipun tumata saha ingkang lajeng kula aturaken ing ngarsa panjenengan punika, dhuh, Sang Teofilus,
\p \v 4 ing pangangkah, supados panjenengan saged nguningani, bilih sadaya ingkang sampun kawulangaken dhateng panjenengan punika saestu leres.
\fig |42_Lk_01_05_RG_1.jpg|span|||| \fig*
\p \v 5 Nalika jamane Sang Prabu Herodhes, nata ing tanah Yudea, ana sawijining imam, jenenge Zakharia, kalebu golongan Abia. Bojone uga trahe Harun, jenenge Elisabet.
\p \v 6 Sakarone padha mursid ana ing ngarsane Allah lan tansah nindakake pepakon lan pranataning Pangeran, ora ana kang luput.
\p \v 7 Nanging ora duwe anak, sabab Elisabet iku gabug lan karone wis padha tuwa.
\p \v 8 Ing sawijining dina, nalika pinuju giliraning golongane, Zakharia ngimami ana ngarsaning Pangeran.
\p \v 9 Sabab nalika diundhi kaya adate, kanggo namtokake imam kang maju ing gawe, dheweke kang katuding lumebu ing Padaleman Suci ngobong dupa.
\p \v 10 Nalika samana umat kabeh kumpul ana ing jaba padha sembahyang ing wektu pangobonging dupa.
\fig |42_Lk_01_11_RG_1.jpg|span|||| \fig*
\p \v 11 Imam Zakharia banjur dikatingali malaekating Pangeran, jumeneng ing satengahing misbyah padupan.
\p \v 12 Imam Zakharia bareng weruh kaget lan wedi.
\fig |42_Lk_01_13_RG_1.jpg|span|||| \fig*
\p \v 13 Nanging malaekat mau banjur ngandika: Aja wedi, Zakharia, awit pandongamu wis kabul, lan Elisabet, bojomu, bakal nglairake anakmu lanang, iku jenengna Yokanan.
\p \v 14 Iku bakal ndadekake bungah lan renamu, apadene akeh wong kang bakal bungah marga saka laire bocah mau.
\p \v 15 Mulane mangkono awit iku bakal pinunjul ana ing ngarsaning Pangeran, lan bakal ora ngombe anggur utawa liya-liyane kang mendemi, sarta bakal kapenuhan ing Roh Suci wiwit saka ing guwagarbane ibune.
\p \v 16 Apadene bakal njalari akeh wong Israel padha mratobat marang Pangeran, Allahe,
\p \v 17 tuwin bakal lumaku dadi cecala ndhisiki tindake Pangeran kanthi roh lan panguwasane Elia, supaya bisaa mbalekake atine para bapa marang para anak, sarta nuntun wong mursal marang kamursidan, dadine nyawisake umat kang sembada tumrap ing Pangeran!
\p \v 18 Zakharia banjur munjuk marang malaekat mau: Kadospundi anggen kawula saged mangretos, bilih bab punika saestu badhe kalampahan? Sabab kawula sampun sepuh, saha semah kawula sampun lungse ing wanci.
\fig |42_Lk_01_19_RG_1.jpg|span|||| \fig*
\p \v 19 Paring wangsulane malaekat: Aku iki Gabriel sing ngladosi Gusti Allah lan aku diutus ndhawuhi kowe, sarta nglantarake pawarta kabungahan iki marang kowe.
\fig |42_Lk_01_20_RG_1.jpg|span|||| \fig*
\p \v 20 Lah, kowe bakal bisu lan ora bisa caturan nganti tekan titimangsa kalakone iku kabeh, amarga kowe ora ngandel marang kandhaku kang mesthi bakal kalakon ing wektu kang wis katamtokake.
\p \v 21 Kacarita wong akeh, kang padha ngenteni Imam Zakharia, padha gumun, dene suwe temen anggone ana ing Padaleman Suci.
\fig |42_Lk_01_22_RG_1.jpg|span|||| \fig*
\p \v 22 Bareng metu, ora bisa ngucap marang wong akeh iku, banjur padha mangreti, yen Zakharia mentas tampa wahyu ana ing Padaleman Suci. Wasana mung aweh sasmita bae jalaran tetep bisu.
\p \v 23 Bareng ing dina rampunging kawajibane, Zakharia banjur mulih.
\p \v 24 Kacarita ora let suwe Elisabet, bojone nuli ngandheg lan sajroning limang sasi ora tau metu-metu, pangucape:
\p \v 25 Ya iki pandamele Pangeran marang aku anggone karsa ngluwari aku saka ing kawiranganku ana ing ngareping wong.
\p \v 26 Bareng wis nem sasine Gusti Allah ngutus malaekat Gabriel menyang ing sawijining kutha ing tanah Galilea kang aran Nasaret,
\p \v 27 manggihi prawan kang pacangan karo wong kang aran Yusuf, tedhake Sang Prabu Dawud. Prawan mau jenenge Maryam.
\fig |42_Lk_01_28_RG_1.jpg|span|||| \fig*
\p \v 28 Nalika malaekat mau lumebu ing omahe Maryam, banjur ngandika: Bagea, kowe kang kinasihan, Pangeran tansah nganthi marang kowe.
\p \v 29 Krungu pangandika mangkono iku Maryam kaget, lan nggagas, apa tegese iku.
\fig |42_Lk_01_30_RG_1.jpg|span|||| \fig*
\p \v 30 Malaekat nuli ngandika: Aja wedi, Maryam, awit kowe oleh sih-kanugrahan ana ing ngarsaning Pangeran.
\p \v 31 Lah kowe bakal ngandheg lan bakal mbabar Putra kakung. Iku asmakna Yesus.
\p \v 32 Panjenengane bakal pinunjul lan bakal kasebut Putraning Allah Kang Mahaluhur. Apadene Gusti Allah bakal maringi marang Panjenengane dhampare Sang Prabu Dawud, leluhure.
\p \v 33 Sarta Panjenengane bakal jumeneng dadi Ratuning para turune Yakub nganti salawas-lawase, tuwin kratone iku bakal ora ana wekasane.
\fig |42_Lk_01_34_RG_1.jpg|span|||| \fig*
\p \v 34 Maryam banjur matur marang malaekat mau: Punika sagedipun kalampahan kadospundi, jalaran kawula dereng emah-emah?
\p \v 35 Paring wangsulane malaekat: Roh Suci bakal nedhaki kowe, sarta kuwasane Kang Mahaluhur bakal ngayomi kowe; mulane Putra kang bakal miyos iku bakal kasebut suci, Putraning Allah.
\p \v 36 Lah Elisabet, sanakmu, kang wis tuwa iku, iya lagi ngandhut anak lanang, dene saprene wis nem sasi, mangka wis diarani gabug.
\p \v 37 Amarga tumraping Allah ora ana barang kang mokal.
\fig |42_Lk_01_38_RG_1.jpg|span|||| \fig*
\p \v 38 Maryam banjur munjuk, Sumangga, kawula punika abdinipun Pangeran, kadhatengana kadosdene ingkang Paduka ngandikakaken. Sawise mangkono malaekat banjur tindak, niar Maryam.
\p \v 39 Nalika samana Maryam banjur enggal-enggal mangkat menyang kutha ing pagunungan tanah Yehuda.
\fig |42_Lk_01_40_RG_1.jpg|span|||| \fig*
\p \v 40 Bareng lumebu ing omahe Zakharia tumuli uluk-salam marang Elisabet.
\p \v 41 Kocapa nalika Elisabet krungu uluk-salame Maryam, bayi kandhutane nggronjal, wasana Elisabet banjur kapenuhan ing Roh Suci
\fig |42_Lk_01_42_RG_1.jpg|span|||| \fig*
\p \v 42 sarta kalawan sora calathu: Kowe iku binarkahan ana ing antarane wong wadon kabeh, apamaneh binarkahana wohing kandhutanmu.
\p \v 43 Sapa ta aku iki, dene nganti karawuhan ibune Gustiku?
\p \v 44 Amarga sanyatane, bareng uluk-salammu umama ing kupingku, bayi kandhutanku nggronjal, marga saka senenge.
\p \v 45 Lah rahayu, kang wis pracaya iku, salam apa kang dipangandikakake dening Pangeran marang wong iku, mesthi bakal kalakon.
\p \v 46 Maryam banjur ngucap mangkene: Nyawaku ngluhurake Pangeran
\p \v 47 lan aku bungah marga saka Allah, Juruslametku.
\p \v 48 Sabab Panjenengane wis ngudaneni asoring abdine. Lah wiwit saiki sakehing turun bakal ngaran aku rahayu,
\p \v 49 jalaran Kang Mahakuwasa wis nindakake pakaryan-pakaryan kang pinunjul marang aku sarta suci asmane.
\p \v 50 Tuwin rahmate turun-tumurun tumrap wong kang wedi asih marang Panjenengane.
\p \v 51 Panjenengane ngatingalake panguwaose kaawan pakaryaning astane lan mbuyarake wong kang angkuh atine.
\p \v 52 Panjenengane nglorod wong-wong kang kuwasa saka ing kalenggahane, lan ngumurake wong kang asor.
\p \v 53 Panjenengane ngluberake samubarang kang becik marang wong kang keluwen, lan wong kang sugih padha tinundhung legeh.
\p \v 54 Panjenengane nulungi Israel, abdine, awit enget marang rahmate,
\p \v 55 kaya kang wis kaprasetyakake marang leluhur kita, marang Rama Abraham lan turun-turune, kanggo ing salawas-lawase.
\fig |42_Lk_01_56_RG_1.jpg|span|||| \fig*
\p \v 56 Maryam anggone ana ing omahe Elisabet mau watara telung sasi, banjur mulih.
\fig |42_Lk_01_57_RG_1.jpg|span|||| \fig*
\p \v 57 Bareng Elisabet anggone ngandheg wis tekan ing leke, banjur nglairake jabang-bayi lanang.
\p \v 58 Nalika tangga-teparone lan sanak-sadulure krungu pawarta yen Gusti Allah wis paring sih kamurahane kang samono gedhene iku, padha melu bungah.
\fig |42_Lk_01_59_RG_1.jpg|span|||| \fig*
\p \v 59 Ing wolang dinane wong-wong mau padha teka njenengi, anggone bayine bakal ditetaki lan bakal dijenengake Zakharia manut jenenge bapakne.
\p \v 60 Nanging ibune calathu: Aja, jenenge kudu Yokanan.
\p \v 61 Pangucape wong akeh mau: Sanak-sanakmu ora ana sing jenenge mangkono.
\p \v 62 Banjur padha takon marang bapakne kanthi sasmita, bakal dijenengake sapa.
\fig |42_Lk_01_63_RG_1.jpg|span|||| \fig*
\p \v 63 Zakharia nuli njaluk sabak lan nulis: Jenenge kudu Yokanan. Wong kabeh padha gumun.
\p \v 64 Padha sanalika cangkeme lan ilate padha kabuka lan banjur bisa calathu lan ngluhurake Gusti Allah.
\p \v 65 Para tangga-teparone padha ketaman ing wedi, apadene lelakon mau banjur tansah dadi rerasanane wong-wong ing pagunungan Yudea kabeh.
\p \v 66 Lan kabeh wong sing padha krungu, padha tansah mikir sarta ngucap: Bocah iki bakale dadi apa ta besuk? Amarga kaayoman ing astaning Pangeran.
\p \v 67 Zakharia, bapakne, marga saka kapenuhan ing Roh Suci, banjur medhar wangsit, pangucape:
\p \v 68 Pinujia Pangeran, Allahe Israel, sabab wis nuweni umate lan paring pangluwaran.
\p \v 69 Panjenengane nukulake sunguning karahayon kanggo kita ana ing tedhake Sang Prabu Dawud, abdine,
\p \v 70 -- kaya kang wis kapangandikakake wiwit kuna mula lumantar para nabine kang suci --
\p \v 71 supaya kita luwar saka ing mungsuh-mungsuh kita lan saka ing tangane kabeh wong kang padha sengit marang kita.
\p \v 72 Supaya leluhur kita bisa nyumerepi sih-rahmate lan anggone enget marnag prajanjiane kang suci,
\p \v 73 yaiku supaos kang dipangandikakake marang Rama Abraham, leluhur kita, yen Panjenengane paring kanugrahan marang kita,
\p \v 74 supaya kita luwar saka ing tanganing mungsuh, bisa ngabekti marang Panjenengane tanpa rasa wedi,
\p \v 75 ing sajroning kasucen lan kabeneran ana ing ngarsane, sajege urip kita.
\p \v 76 Dene kowe, ngger, anakku, bakal kasebut nabining Allah Kang Mahaluhur, amarga kowe bakal lumaku dadi cecala ndhisiki tindake Pangeran prelu nyawisake dalan kagem Panjenengane,
\p \v 77 lan ngretekake umate marang dalaning karahayon, adhedasar pangapuraning dosa-dosane
\p \v 78 marga saka rahmat lan sih-piwelase Allah kita, kang bakal kaasta anggone bakal ngrawuhi kita saka ing ngaluhur, Sang Surya-esuk
\p \v 79 karsa madhangi sakabehing wong kang padha andhok ing pepeteng lan ana ing wayanganing pati, apadene ngenerake sikil kita marang dalaning karahayon.
\fig |42_Lk_01_80_RG_1.jpg|span|||| \fig*
\p \v 80 Kacarita bocah mau mundhak-mundhak gedhene lan saya kasantosakake rohe sarta banjur manggon ing pasamunan nganti tumeka ing dina anggone bakal ngaton marang Banisrael.


\c 2
\p \v 1 Nalika samana Sang Nata Agung Agustus paring dhawuh, supaya wong saindenging karajan agung dicacahake.
\p \v 2 Iki cacah-jiwa kang kapisan kang dianakake nalika Sang Kirenius jumeneng walinagara ing Siria.
\p \v 3 Wong-wong banjur padha mangkat kabeh arep ndhaftarake, sawiji-wijine menyang ing kuthane dhewe-dhewe.
\fig |42_Lk_02_04_RG_1.jpg|span|||| \fig*
\p \v 4 Mangkono uga Yusuf iya mangkat saka ing kutha Nasaret tanah Galilea menyang ing tanah Yudea, menyang ing kuthane Sang Prabu Dawud, kang aran Betlehem -- amarga asale saka ing brayat lan tedhake Sang Prabu Dawud --
\p \v 5 supaya didhaftarake bebarengan karo Maryam, pacangane, kang lagi ngandheg.
\p \v 6 Bareng wis tekan kono, Maryam anggone ngandheg wis tekan ing leke,
\fig |42_Lk_02_07_RG_1.jpg|span|||| \fig*
\p \v 7 banjur mbabar Putra kakung, kang pambajeng, nuli digedhong lan diselehake ing pemakanan, sabab ana ing papan panginepan padha ora komanan panggonan.
\p \v 8 Kacarita ing jajahan kono ana pangon-pangon kang padha nginep ing ara-ara njaga pepanthaning kewane.
\fig |42_Lk_02_09_RG_1.jpg|span|||| \fig*
\p \v 9 Dumadakan ana malaekating Pangeran jumeneng ing sacedhake sarta padha kasorotan ing cahya kamulyane Pangeran temahan padha wedi banget.
\fig |42_Lk_02_10_RG_1.jpg|span|||| \fig*
\p \v 10 Malaekat mau tumuli ngandika marang wong-wong mau: Aja padha wedi, lan kowe padha dakwartani kabungahan gedhe, kang bakal tumrah marang sabangsa kabeh:
\p \v 11 Ing dina iki wis miyos Juru-slametmu, yaiku Sang Kristus, kang jumeneng Gusti, ana ing kuthane Dawud.
\p \v 12 Dene kang minangka tengeran marang kowe, mangkene: Kowe bakal mrangguli bayi kagedhong sumeleh ing pamakanan.
\p \v 13 Dumadakan banjur ana balatantra swarga kang akeh banget cacahe, kang mbarengi malaekat mau sarta padha memuji marang Gusti Allah, sabdane:
\p \v 14 Kamulyakna Gusti Allah kang ana ing ngaluhur lan tentrem-rahayu anaa ing bumi, ing antarane manungsa kang dadi renaning panggalihe.
\p \v 15 Kacarita sapengkere para malaekat menyang ing swarga, para pangon mau padha sapocapan mangkene: Ayo, padha menyang ing Betlehem, ndeleng apa sing wis kalakon ing kana, kaya sing wis dipangandikakake dening Pangeran marang kita.
\fig |42_Lk_02_16_RG_1.jpg|span|||| \fig*
\p \v 16 Banjur enggal-enggal mangkat, tumuli ketemu karo Maryam lan Yusuf, apadene Sang Jabang-bayi, kang sumeleh ing pamakanan.
\p \v 17 Bareng wus padha nyumurupi, banjur padha nyritakake apa kang wis dipangandikakake tumrap Sang Putra iku.
\p \v 18 Kabeh wong kang padha krungu, padha gumun marang critane pangon-pangon mau.
\fig |42_Lk_02_19_RG_1.jpg|span|||| \fig*
\p \v 19 Nanging Maryam nyathet iku mau kabeh ana ing sajroning atine lan dirasak-rasakake.
\p \v 20 Para pangon tumuli padha bali kalawan memuji lan ngluhurake Allah, marga sabarang kang wis dirungu lan wis dideleng, cocog karo kang wis dipangandikakake marang wong-wong mau.
\fig |42_Lk_02_21_RG_1.jpg|span|||| \fig*
\p \v 21 Bareng wis ganep wolung dina, Sang Timur disupiti lan asmane katetepake Yesus, yaiku asma kang dipangandikakake dening malaekat sadurunge Panjenengane kinandhut ing guwa-garba.
\fig |42_Lk_02_22_RG_1.jpg|span|||| \fig*
\p \v 22 Nalika wis puput dinaning panucene miturut angger-anggere Nabi Musa, Sang Timur banjur kabekta menyang Yerusalem arep dicaosake marang Pangeran,
\p \v 23 kaya kang katulisan ing angger-anggering Pangeran: Sakabehing anak lanang pambarep kudu kasucekake kagem Gusti Allah,
\p \v 24 lan padha saos kurban, manut apa kang kadhawuhake ana ing angger-anggering Pangeran, arupa manuk deruk sajodho utawa piyik dara loro.
\p \v 25 Ing kutha Yerusalem ana sawijining wong jenenge Simeon, wong mursid lan ngabekti marang Allah, kang nganti-anti marang panglipuring Israel sarta kang ingayoman ing Roh Suci.
\p \v 26 Iku wis pinaringan wangsit dening Sang Roh Suci, yen bakal ora mati sadurunge ndeleng Sang Kristus, yaiku kang Jinebadan dening Pangeran.
\fig |42_Lk_02_27_RG_1.jpg|span|||| \fig*
\p \v 27 Marga saka pitedahe Sang Roh Suci, Simeon menyang Padaleman Suci. Nalika Gusti Yesus, Sang Timur, dibopong mlebu dening rama ibune, lan bakal katindakake kaya kang wis katamtokake dening angger-anggering Toret,
\fig |42_Lk_02_28_RG_1.jpg|span|||| \fig*
\p \v 28 Simeon banjur mbopong Sang Timur kalawan memuji marang Gusti Allah, unjuke:
\p \v 29 Dhuh, Pangeran, sapunika Paduka marengaken kawula kesah kalayan temrem rahayu, miturut pangandika Paduka,
\p \v 30 sabab mripat kawula sampun nyumerepi karahayon peparing Paduka,
\p \v 31 ingkang sampun Paduka cawisaken women ing sangajenging bangsa sadaya,
\p \v 32 inggih punika pepadhang ingkang minangka wedharan tumrap bangsa-bangsa sanes saha ingkang dados kamulyaning umat Paduka, Israel.
\p \v 33 Rama-ibune kaeraman banget marang kabeh kang diucapake tumrap Panjenengane mau.
\fig |42_Lk_02_34_RG_1.jpg|span|||| \fig*
\p \v 34 Simeon banjur mberkahi lan calathu marang Maryam, kang ibu: Lah iki wis pinasthi dadi marganing tiba lan tangine wong ing Israel pirang-pirang, lan dadi tetengeran kang bakal nukulake padudon
\p \v 35 -- lan atimu dhewe bakal katuwek ing pedhang -- supaya kalairna pikiraning atine wong akeh.
\p \v 36 Lan maneh ing kono iya ana nabi wadon, jenenge Hana, anake Fanuel, saka taler Asyer, wis tuwa banget. Sawise omah-omah banjur urip bebarengan karo bojone pitung tahun,
\p \v 37 lan saiki wis randha, kang umure wolung puluh papat taun. Ora mengeng saka ing Padaleman Suci, rina wengi anggone ngabekti kalawan pasa lan ndedonga.
\p \v 38 Nalika iku dheweke iya mrono lan ngunjukake panuwun marang Gusti Allah, sarta nyaritakake bab Sang Timur mau marang sakabehing wong kang padha nganti-anti marang pangluwarane Yerusalem.
\p \v 39 Sawise ngrampungake kabeh kang kudu dilakoni miturut angger-anggere Pangeran, banjur padha mulih menyang ing kutha panggonane, yaiku ing Nasaret ing tanah Galilea.
\fig |42_Lk_02_40_RG_1.jpg|span|||| \fig*
\p \v 40 Sang Putra mau mindhak-mindhak agenge, lan dadi santosa, kapenuhan ing kawicaksanan sarta sinungan ing sih-kanugrahaning Allah.
\p \v 41 Ing saben taun samangsa riyaya Paskah, rama-ibune Gusti Yesus menyang ing Yerusalem.
\fig |42_Lk_02_42_RG_1.jpg|span|||| \fig*
\p \v 42 Bareng Gusti Yesus wis yuswa rolas taun, padha menyang Yerusalem kaya adate yen pinuju dina gedhe iku.
\fig |42_Lk_02_43_RG_1.jpg|span|||| \fig*
\p \v 43 Salebare pahargyan, nalika padha mulih, Gusti Yesus kantun ana ing Yerusalem, rama-ibune ora sumurup.
\fig |42_Lk_02_44_RG_1.jpg|span|||| \fig*
\p \v 44 Sarehne dikira yen Panjenengane awor karo wong-wong sing padha mulih tunggal dalan, mulane padha mbacutake lakune nganti sadina, banjur padha nggoleki Panjenengane ana ing antarane para sanak kadang lan para pitepungane.
\fig |42_Lk_02_45_RG_1.jpg|span|||| \fig*
\p \v 45 Bareng ora ketemu, banjur padha bali menyang Yerusalem karo nggoleki terus.
\fig |42_Lk_02_46_RG_1.jpg|span|||| \fig*
\p \v 46 Kacarita sawise telung dina ketemu ana ing Padaleman Suci lagi lenggah ana ing satengahe para alim-ulama, mirengake piwulange, sarta tetaken.
\fig |42_Lk_02_47_RG_1.jpg|span|||| \fig*
\p \v 47 Kabeh wong kang ngrungokake pangandikane padha kaeraman marang kapinterane lan wangsulane.
\fig |42_Lk_02_48_RG_1.jpg|span|||| \fig*
\p \v 48 Bareng rama-ibune weruh padha njenger. Kang ibu banjur calathu marang Panjenengane: Angger, yagene Kowe kok mangkono marang aku. Bapakmu lan aku padha nggoleki Kowe kalawan susah.
\fig |42_Lk_02_49_RG_1.jpg|span|||| \fig*
\p \v 49 Ature marang rama-ibune: Punapaa dene panjenengan madosi Kula? Panjenengan punapa boten mirsa, bilih Kula kawajiban wonten ing dalemipun Rama Kula?
\p \v 50 Rama-ibune padha ora nyandhak marang apa kang dipangandikakake iku.
\p \v 51 Panjenengane banjur kondur bebarengan karo kang rama lan kang ibu menyang ing Nasaret; sabanjure Panjenengane lestantun kaemong dening rama-ibune. Dene kang ibu nyathet prakara iku mau kabeh ana ing sajroning atine.
\fig |42_Lk_02_52_RG_1.jpg|span|||| \fig*
\fig |42_Lk_02_52_RG_2.jpg|span|||| \fig*
\p \v 52 Kacarita Gusti Yesus saya mindhak ageng, lan saya mindhak kawicaksanane apadene saya wuwuh antuk sihing Allah lan manungsa.


\c 3
\p \v 1 Nalika Sang Nata Agung Tiberius anggone ngasta paprentahan wis nyandhak limalas taune, kalane Sang Pontius Pilatus jumeneng walinagara ing tanah Yudea, lan Sang Prabu Herodhes jumeneng ratu-wilayah tanah Galilea, Sang Prabu Filipus sadhereke jumeneng ratu-wilayah Iturea lan Trakhonitis, sarta Sang Prabu Lisanias jumeneng ratu wilayah Abilene,
\fig |42_Lk_03_02_RG_1.jpg|span|||| \fig*
\p \v 2 ing kalane Sang Hanas lan Sang Kayafas jumeneng Imam Agung, Gusti Allah paring pangandika marang Nabi Yokanan; putrane Imam Zakharia, ana ing ara-ara-samun.
\fig |42_Lk_03_03_RG_1.jpg|span|||| \fig*
\p \v 3 Nabi Yokanan banjur ndlajahi imbange bengawan Yarden kabeh sarta nguwuh-uwuh: Padha mratobata, lan pasrahna awakmu supaya dibaptis, Gusti Allah bakal ngapura dosamu kabeh.
\p \v 4 Iki cocok karo kang tinulis ing kitab pamedharwangsite Nabi Yesaya: Ana swaraning wong kang nguwuh-uwuh ana ing ara-ara-samun. Padha nyawisna margining Pangeran, lencengna lurung-lurunge!
\p \v 5 Saben jurang bakal kaurugan, lan saben gunung lan punthuk bakal karata; kang menggak-menggok bakal kalencengake, kang mendhak-mandhukul bakal karata,
\p \v 6 apadene sakabehing daging bakal weruh karahayon kang saka ing Pangeran.
\fig |42_Lk_03_07_RG_1.jpg|span|||| \fig*
\p \v 7 Nabi Yokanan banjur ngandika marang wong akeh kang padha teka nyuwun baptis: Heh, tetesaning ula bedhudhak, sapa kang akon kowe nyingkiri bebendu kang bakal tumempuh?
\p \v 8 Mulane padha metokna woh kang sembada tumrap pamratobat. Lan aja padha nduweni pangrasa: Rama Abraham iku rama kita! Awit aku pitutur marang kowe: Gusti Allah kuwaos karya trahing Rama Abraham saka watu-watu iki!
\p \v 9 Wadunge wis cumepak ana ing poking wit, lan saben wit kang ora metokake woh kang becik, bakal ditegor sarta dicemplungake ing geni.
\fig |42_Lk_03_10_RG_1.jpg|span|||| \fig*
\p \v 10 Wong akeh mau banjur padha matur pitakon: Manawi makaten, punapa ingkang kedah sami kula tindakaken?
\p \v 11 Paring wangsulane: Sapa kang duwe klambi loro, wong kang ora duwe wenahana siji, lan sing sapa duwe pangan, iya tumindaka mangkono.
\fig |42_Lk_03_12_RG_1.jpg|span|||| \fig*
\p \v 12 Ana juru-mupu-beya kang uga padha teka arep nyuwun baptis, iku padha matur pitakon: Guru, kula kedah sami nglampahi punapa?
\p \v 13 Paring wangsulane: Aja padha mupu ngluwihi kang wis katamtokake tumrap kowe!
\fig |42_Lk_03_14_RG_1.jpg|span|||| \fig*
\p \v 14 Para prajurit uga matur pitakon: Lah kula, punapa ingkang kedah sami kula lampahi? Paring wangsulane Nabi Yokanan: Aja ngrampas lan aja memeres, nrimaa ing blanjamu dhewe.
\fig |42_Lk_03_15_RG_1.jpg|span|||| \fig*
\p \v 15 Nanging sarehne wong akeh padha nganti-anti lan padha nggagas, apa baya iki Sang Kristus,
\fig |42_Lk_03_16_RG_1.jpg|span|||| \fig*
\p \v 16 Nabi Yokanan banjur paring wangsulan, pangandikane: Aku iki mbaptisi kowe nganggo banyu, nanging Panjenengane kang panguwasane ngungkuli aku, iku bakal rawuh lan sanadyan mung nguculi ageme trumpah bae, aku ora patut. Iku bakal mbaptisi kowe kalawan Roh Suci lan geni.
\p \v 17 Panjenengane wis ngasta tampah kaagem ngresiki panutone nganti resik babar pisan sarta kaagem nglumpukake gandume ing lumbunge, nanging mrambute bakal diobong ing geni kang ora kena sinirep.
\p \v 18 Aliya saka iku isih akeh piwulange kang diparingake sajrone nggelarake Injil marang wong akeh.
\fig |42_Lk_03_19_RG_1.jpg|span|||| \fig*
\p \v 19 Ananging bareng panjenengane melehake Sang Nata-wilayah Hero0dhes, bab lelakone karo Sang Putri Herodhias, garwane sadhereke, tuwin bab anggone nindakake sakabehing piala liya-liyane,
\p \v 20 Sang Prabu saya wewah durakane, yaiku anggone banjur ngunjara Nabi Yokanan.
\fig |42_Lk_03_21_RG_1.jpg|span|||| \fig*
\p \v 21 Kacarita, nalika wong akeh iku wis padha kabaptis lan Gusti Yesus uga dibaptis sarta lagi ndedonga, langit tumuli piyak,
\fig |42_Lk_03_22_RG_1.jpg|span|||| \fig*
\p \v 22 banjur katedhakan ing Roh Suci apindha manuk dara. Nuli ana swara kang kaprungu saka ing langit mangkene: Sira iku PutraningSun kang Sunkasihi, kang dadi keparenging panggalihingSun.
\p \v 23 Nalika Gusti Yesus wiwit makarya iku kurang luwih yuswa telung puluh taun lan manut pangirane wong-wong, Panjenengane iku putrane Rama Yusuf, tedhake Eli,
\p \v 24 tedhake Matat, tedhake Lewi, tedhake Malkhi, tedhake Yanai, tedhake Yusuf,
\p \v 25 tedhake Matica, tedhake Amos, tedhake Nahum, tedhake Hesli, tedhake Nagai,
\p \v 26 tedhake Maat, tedhake Matica, tedhake Simei, tedhake Yosekh, tedhake Simei, tedhake Yoda,
\p \v 27 tedhake Yohanan, tedhake Resa, tedhake Zerubabel, tedhake Sealtiel, tedhake Neri,
\p \v 28 tedhake Malkhi, tedhake Adi, tedhake Kosam, tedhake Elmadam, tedhake Er,
\p \v 29 tedhake Yesua, tedhake Eliezer, tedhake Yorim, tedhake Matat, tedhake Lewi,
\p \v 30 tedhake Simeon, tedhake Yehuda, tedhake Yusuf, tedhake Yonam, tedhake Elyakim,
\p \v 31 tedhake Melea, tedhake Mina, tedhake Matata, tedhake Natan, tedhake Sang Prabu Dawud,
\p \v 32 tedhake Isai, tedhake Obed, tedhake Boas, tedhake Salmon, tedhake Nahason,
\p \v 33 tedhake Aminadab, tedhake Admin, tedhake Arni, tedhake Hezron, tedhake Peres, tedhake Yehuda,
\p \v 34 tedhake Yakub, tedhake Iskak, tedhake Rama Abraham, tedhake Terah, tedhake Nahor,
\p \v 35 tedhake Serug, tedhake Rehu, tedhake Peleg, tedhake Eber, tedhake Salmon,
\p \v 36 tedhake Kenan, tedhake Arpakhsad, tedhake Sem, tedhake Nuh, tedhake Lamekh,
\p \v 37 tedhake Metusalah, tedhake Henokh, tedhake Yared, tedhake Mahaleel, tedhake Kenan,
\p \v 38 tedhake Enos, tedhake Set, tedhake Rama Adam, Putraning Allah.


\c 4
\fig |42_Lk_04_01_RG_1.jpg|span|||| \fig*
\p \v 1 Gusti Yesus, kang penuh ing Roh Suci, wangsul saka bengawan Yarden, banjur kapurugake dening Roh Suci menyang ing ara-arasamun.
\p \v 2 Ana ing kono lawase patang puluh dina lan banjur kagodha dening Iblis. Sajrone ana ig kono iku Panjenengane ora dhahar apa-apa sarta sawise iku kraos kerapan.
\fig |42_Lk_04_03_RG_1.jpg|span|||| \fig*
\p \v 3 Iblis nuli matur marang Gusti Yesus: Manawi Panjenengan Putraning Allah, sumangga sela punika kadhawuhana dados roti.
\fig |42_Lk_04_04_RG_1.jpg|span|||| \fig*
\p \v 4 Paring wangsulane Gusti Yesus: Ana tulisan mangkene: Uripe manungsa iku ora mung saka roti bae.
\fig |42_Lk_04_05_RG_1.jpg|span|||| \fig*
\p \v 5 Iblis tumuli nambut Gusti Yesus munggah ing ppan kang dhuwur sarta banjur nedahake krajan ing jagad marang Panjenengane ing sakedhap netra.
\p \v 6 Iblis nuli matur: Panjenengan badhe kula caosi panguwaos punika sadaya dalah kamulyanipun, awit punika sadaya sampun dipun pasrahaken dhateng kula saha kula saged nyukakaken dhateng sinten ingkang kula kajengaken.
\p \v 7 Milanipun manawi Panjenengan nyembah dhateng kula, sadaya punika badhe dados kagungan Panjenengan.
\fig |42_Lk_04_08_RG_1.jpg|span|||| \fig*
\p \v 8 Nanging Gusti Yesus mangsuli pangandikane: Ana tulisan mangkene: Pangeran Allahira, iku kang kudu sira sembah, sarta iya mung Panjenengane iku kang kudu sira abekteni!
\fig |42_Lk_04_09_RG_1.jpg|span|||| \fig*
\p \v 9 Sawise iku Iblis tumuli nambut Gusti Yesus menyang ing kutha Yerusalem lan kajumenengake ing wuwunganing Padaleman Suci, banjur matur: Manawi Panjenengan Putraning Allah, sumangga kula aturi anjlog saking ngriki mangandhap,
\p \v 10 awit wonten seratan makaten: Tumraping Sira, Panjenengane bakal dhawuh marang para malaekate supaya rumeksa marang Sira
\p \v 11 lan iku bakal padha nadhahi Sira ana ing tangane, supaya sikilira aja nganti kesandhung ing watu.
\fig |42_Lk_04_12_RG_1.jpg|span|||| \fig*
\p \v 12 Paring wangsulane Gusti Yesus: Ana pangandika mangkene: Sira aja nyoba marang Pangeran Allahira!
\p \v 13 Iblis sawise rampung panggodhane banjur mundur saka ing ngarsane, sumedya angon mangsa.
\p \v 14 Gusti Yesus banjur kondur menyang ing tanah Galilea kalawan ngagem panguwasaning Roh. Anadene pawarta bab Panjenengane iku tumuli sumebar ana ing jajahan kono kabeh.
\fig |42_Lk_04_15_RG_1.jpg|span|||| \fig*
\p \v 15 Nalika samana Panjenengane memulang ana ing papan-papan pangibadah ing kono sarta wong akeh padha ngalembana.
\p \v 16 Gusti Yesus nuli rawuh ing kutha Nasaret, panggonane nalika kagulawenthah, lan kaya adate bareng dina Sabat banjur rawuh ing papan pangibadah sarta jumeneng arep maos Kitab Suci.
\fig |42_Lk_04_17_RG_1.jpg|span|||| \fig*
\p \v 17 Nuli dicaosi kitabe Nabi Yesaya. Bareng kabukak, manggih nas kang surasane mangkene:
\fig |42_Lk_04_18_RG_1.jpg|span|||| \fig*
\p \v 18 Rohe Pangeran ngayomi Ingsun awit Panjenengane wis njebadi Ingsun, kadhawahan martakake kabar becik marang wong-wong miskin; lan Panjenengane wis ngutus marang Ingsun
\fig |42_Lk_04_19_RG_1.jpg|span|||| \fig*
\p \v 19 martakake luware para wong kang kinunjara, sarta pulihe pandelenge wong wuta, ngluwari wong-wong kang katindhes, ngundhangake taun kang dadi keparenge Pangeran.
\p \v 20 Sawise mangkono kitab banjur kagulung kaparingake maneh marang kang kawajiban, nuli lenggah. Kabeh wong kang ana ing papan pangibadah padha mandeng marang Panjenengane.
\fig |42_Lk_04_21_RG_1.jpg|span|||| \fig*
\p \v 21 Gusti Yesus banjur paring piwulang, pangandikane: Ing dina iki pangandika iki wis kayektenan, sajrone kowe padha ngrungokake.
\fig |42_Lk_04_22_RG_1.jpg|span|||| \fig*
\p \v 22 Kabeh wong padha nganggep bener marang Panjenengane apadene padha kaeraman marang aruming pitembungan kang dipangandikakake, banjur padha cluluk mangkene: Apa Iku dudu anake Yusuf?
\fig |42_Lk_04_23_RG_1.jpg|span|||| \fig*
\p \v 23 Gusti Yesus tumuli ngandika: Kowe mesthi bakal ngucapake paribasan marang Aku mangkene: Heh, dhukun, warasna awakmu dhewe. Kabeh kang padha dakrungu bab kang wis kalakon ana ing kutha Kapernaum, iku tindakna uga ana ing kene, ana ing tanah asalmu kene.
\fig |42_Lk_04_24_RG_1.jpg|span|||| \fig*
\p \v 24 Lan pangandikane maneh: Aku pitutur marang kowe, sanyatane ora ana nabi kang kajen ana ing tanah asale.
\p \v 25 Sarta Aku kandha marang kowe, lan kandhaKu iki bener: Dhek jamane Nabi Elia, nalika langit mineb lawase telung taun nem sasi, kang njalari anane pailan kang nggegirisi ana ing satanah kabeh, sanadyan ing Israel akeh randhane,
\p \v 26 ewasamono Nabi Elia ora diutus menyang ing salah sawijining randha-randha mau, nanging menyang ing omahe wong wadon randha ing kutha Sarfat, ing tanah Sidon.
\p \v 27 Apadene nalika jamane Nabi Elisa ing tanah Israel akeh wong kang budhugen, nanging siji bae ora ana kang kabirat najise, kajaba Naaman, wong Siria.
\fig |42_Lk_04_28_RG_1.jpg|span|||| \fig*
\p \v 28 Kabeh wong kang ana ing papan pangibadah kono padha nepsu banget, krungu kang mangkono iku.
\fig |42_Lk_04_29_RG_1.jpg|span|||| \fig*
\p \v 29 Banjur padha ngadeg, Gusti Yesus dilarak menyang ing sajabaning kutha, terus didhabyang menyang ing pinggiring gunung, kang didegi kutha mau, arep dijorogake saka ing kono.
\fig |42_Lk_04_30_RG_1.jpg|span|||| \fig*
\p \v 30 Nanging Panjenengane banjur tindak nratas ing tengahe wong-wong mau, nuli jengkar saka ing kono.
\p \v 31 Gusti Yesus banjur rawuh ing kutha Kapernaum, sawijining kutha ing tanah Galilea, tumuli memulang ana ing kono ing saben dina Sabat.
\p \v 32 Wong-wong padha kaeraman krungu piwulange, amarga pangandikane kanthi panguwasa.
\p \v 33 Ing papan pangibadah kono ana wong kang kapanjingan dhemit, iku nguwuh kanthi swara seru:
\p \v 34 Dhuh, Gusti Yesus saking Nasaret, Paduka tumut-tumut punapa dhateng kawula? Punapa rawuh Paduka badhe ngrisak kawula? Kawula mangretos, Paduka punika sinten, inggih punika Sang Suci kagunganipun Gusti Allah.
\p \v 35 Nanging banjur didukani dening Gusti Yesus, pangandikane: Menenga! Metua saka wong iku! Wonge banjur kalarak dening dhemit mau, kabanting ing satengahing wong akeh; dhemite nuli metu lan babar pisan ora njalari larane wong mau.
\p \v 36 Kabeh wong padha eram, banjur padha rasanan: Tembunge kok ngedab-edabi banget! Kalawan wibawa lan panguwasa anggone ndawuhi para dhemit, temah padha metu.
\p \v 37 Pawarta bab Panjenengane iku banjur sumebar tekan ing ngendi-endi ing tanah kono.
\fig |42_Lk_04_38_RG_1.jpg|span|||| \fig*
\p \v 38 Sawise iku Gusti Yesus jengkar saka ing papan pangibadah kono lan tindak menyang ing omahe Simon. Nalika iku ibune maratuwa Simon lagi lara panastis banget, banjur disuwunake pitulungan marang Panjenengane.
\fig |42_Lk_04_39_RG_1.jpg|span|||| \fig*
\p \v 39 Gusti Yesus nuli jumeneng ing sandhinge, lelarane didukani, wasana sing lara banjur mari, nuli tangi lan ngladeni para tamune.
\p \v 40 Bareng wis surup, wong-wong padha nyowanake sanak sadulure kang lara warna-warna. Iku genti-genti padha ditumpangi astane, temah padha mari.
\p \v 41 Iya akeh wong kang dhemite metu kalawan nguwuh seru: Paduka punika Putranipun Allah. Nanging banjur didukani, ora diparengake calathu mangkono, awit padha sumurup, yen Panjenengane iku Sang Kristus.
\fig |42_Lk_04_42_RG_1.jpg|span|||| \fig*
\p \v 42 Bareng wis esuk Gusti Yesus miyos lan banjur tindak menyang ing panggonan kang sepi. Nanging wong akeh padha nggoleki lan iya ketemu. Kabeh padha nggondheli Gusti Yesus, supaya aja padha ditilar.
\fig |42_Lk_04_43_RG_1.jpg|span|||| \fig*
\p \v 43 Nanging padha dipangandikani: Injile Kratoning Allah iku iya kudu Dakwartak-wartakake menyang ing kutha-kutha liyane uga, sabab iya iku prelune anggonKu kautus.
\p \v 44 Panjenengane banjur memulang ana ing papan-papan pangibadah ing tanah Yudea.


\c 5
\p \v 1 Ing sawijining dina Gusti Yesus pinuju jumeneng ana ing pinggiring sagara Genesaret, wong akeh padha ngangseg arep ngrungokake pangandikane Gusti Allah.
\p \v 2 Nuli mirsa prau loro ana ing pinggir sagara, juru-amek-iwak wis padha mentas lagi ngumbah jalane.
\p \v 3 Panjenengane banjur minggah ing salah sijine prau iku, yaiku praune Simon, lan dhawuh, supaya praune rada didohake saka ing dharatan. Banjur lenggah lan memulang marang wong akeh mau saka ing prau.
\p \v 4 Bareng wis rampung, tumuli ngandika marang Simon: Mancala menyang ing panggonan kang jero, jalamu tibakna supaya oleh iwak.
\p \v 5 Simon mangsuli, unjuke: Guru, sampun sadalu muput anggen kawula sami nyambutdamel kanthi saestu, boten angsal punapa-punapa, ewadene margi saking dhawuh Paduka, kawula inggih badhe ndhawahaken jala.
\p \v 6 Sawise ditibakake, padha oleh iwak akeh banget, nganti jalane bedhah.
\p \v 7 Kancane kang ana ing prau sijine padha diawe, dikon teka ngrewangi. Iya banjur padha teka, praune loro pisan diemoti, kebak nganti meh kerem.
\p \v 8 Nalika Simon nyumurupi kang mangkono iku, banjur nyungkemi jengkune Gusti Yesus sarta munjuk: Gusti, Paduka mugi karsaa nilar kawula, awit kawula punika tiyang dosa.
\p \v 9 Amarga Simon sakancane kabeh padha sumlengeren, dene samono akehe iwake sing kena.
\p \v 10 Samono uga Yakobus lan Yokanan, anak-anake Zebedheus, kang padha dadi rewange Simon. Gusti Yesus nuli ngandika marang Simon: Aja wedi, wiwit saiki kowe bakal padha amek wong.
\p \v 11 Sawise minggirake praune, banjur padha ninggal samubarang kabeh sarta ndherekake Gusti Yesus.
\p \v 12 Kacarita nalika Gusti Yesus ana ing sawijining kutha, ana wong kang awake sakojur budhugen. Bareng ndeleng Gusti Yesus banjur sumungkem ing bumi lan matur: Gusti, manawi Paduka karsa, tamtu saged mbirat najis kawula.
\p \v 13 Gusti nuli mulung astane, ndemek wong mau kalawan ngandika: Aku karsa, birata najismu! Sanalika iku uga lelarane budhug sirna.
\p \v 14 Wong mau tumuli diwaleri, supaya aja kandha-kandha marang wong sarta dipangandikani: Lungaa, awakmu tuduhna marang imam lan nyaosna kurbaning pasucenmu, kaya kang wis diprentahake dening Nabi Musa, minangka paseksi marang kowe.
\p \v 15 Ewasamono pawarta bab Gusti Yesus iku malah saya sumebar nganti adoh, lan banjur akeh wong kang padha gumrudug sowan ing ngarsane arep ngrungokake pangandikane sarta supaya lelarane kawarasake.
\p \v 16 Nanging Gusti Yesus banjur sumingkir menyang ing papan-papan kang sepi ndedonga.
\fig |42_Lk_05_17_RG_1.jpg|span|||| \fig*
\p \v 17 Ing sawijining dina nalika Gusti Yesus pinuju memulang, ana wong Farisi lan ahli Toret sawatara kang padha lungguh ngrungokake. Iku padha teka saka ing desa-desa ing tanah Galilea lan Yudea, sarta saka ing kutha Yerusalem. Kawasaning Pangeran ana ing Panjenengane, mula saged paring kawarasan marang wong lara.
\fig |42_Lk_05_18_RG_1.jpg|span|||| \fig*
\p \v 18 Banjur ana wong sawatara kang teka ngusung wong lumpuh ana ing paturone; iku padha mbudidaya bisane mlebu nyowanake marang ing ngarsane Gusti Yesus.
\fig |42_Lk_05_19_RG_1.jpg|span|||| \fig*
\fig |42_Lk_05_19_RG_2.jpg|span|||| \fig*
\p \v 19 Sarehne ora bisa nggawa mlebu, marga saka akehing wong kang ana ing kono, banjur padha munggah ing payon, nuli mbukak payon iku lan wong kang lara diudhunake sapaturone menyang ing satengahe wong akeh pas ana ing ngarsane Gusti Yesus.
\fig |42_Lk_05_20_RG_1.jpg|span|||| \fig*
\p \v 20 Gusti Yesus bareng mirsa pangandele wong-wong mau, tumuli ngandika: He, sadulur, dosamu wis kaapura.
\fig |42_Lk_05_21_RG_1.jpg|span|||| \fig*
\p \v 21 Nanging para ahli Toret lan para wong Farisi padha mikir sajroning ati: Sapa ta wong iki, dene nyenyamah marang Allah mangkono? Sapa sing bisa ngapura dosa kajaba Gusti Allah Piyambak?
\fig |42_Lk_05_22_RG_1.jpg|span|||| \fig*
\p \v 22 Nanging Gusti Yesus ngungingani pikirane wong-wong mau, mulane banjur ngandika: Apa sing padha kokpikir ing sajroning atimu?
\p \v 23 Gampang endi dhawuh: dosamu wis kaapura, karo dhawuh: Ngadega, lumakua?
\fig |42_Lk_05_24_RG_1.jpg|span|||| \fig*
\p \v 24 Nanging supaya kowe padha ngreti, yen Putraning Manungsa iku kuwasa ngapura dosa ana ing bumi, banjur ngandika marang kang lumpuh iku: DhawuhKu marang kowe: Ngadega, paturonmu angkaten lan muliha!
\fig |42_Lk_05_25_RG_1.jpg|span|||| \fig*
\p \v 25 Sanalika iku uga wong mau banjur ngadeg ana ing ngarepe wong akeh mau, ngangkat paturone, tumuli mulih kalawan ngluhurake Gusti Allah.
\fig |42_Lk_05_26_RG_1.jpg|span|||| \fig*
\p \v 26 Wong kabeh padha kaeraman lan padha ngluhurake Gusti Allah sarta padha wedi banget pangucape: Dina iki aku kabeh wus padha nyumurupi barang-barang kang nggumunake banget.
\fig |42_Lk_05_27_RG_1.jpg|span|||| \fig*
\p \v 27 Sawise mangkono Gusti Yesus banjur tindak. Nuli mirsa juru-mupu-beya linggih ana ing pabeyan, jenenge Lewi. Iku dipangandikane mangkene: Melua aku!
\fig |42_Lk_05_28_RG_1.jpg|span|||| \fig*
\p \v 28 Lewi banjur ngadeg, samubarang kabeh ditinggal lan ndherek Gusti Yesus.
\fig |42_Lk_05_29_RG_1.jpg|span|||| \fig*
\p \v 29 Lewi tumuli nganakake bujana gedhe kagem Panjenengane ana ing omahe lan akeh juru-mupu-beya lan wong-wong liyane kang padha melu ngepung.
\fig |42_Lk_05_30_RG_1.jpg|span|||| \fig*
\fig |42_Lk_05_30_RG_2.jpg|span|||| \fig*
\p \v 30 Para wong Farisi lan ahli Toret padha grundelan karo para sakabate Gusti Yesus, tembunge: Yagena kowe padha mangan lan ngombe awor karo juru-mupu-beya lan wong dosa?
\fig |42_Lk_05_31_RG_1.jpg|span|||| \fig*
\p \v 31 Gusti Yesus banjur paring wangsulan, pangandikane: Wong waras iku ora butuh dhokter, mung sing lara.
\p \v 32 TekaKu ora ngundang wong sampurna, nanging wong dosa, supaya padha mratobat.
\p \v 33 Wong-wong Farisi mau banjur matur maneh marang Gusti Yesus: Para sakabatipun Yokanan asring sami siyam sarta sembahyang, makaten ugi sakabatipun para tiyang Farisi, nanging punapaa dene para sakabat Panjenengan kok sami nedha kaliyan ngombe?
\p \v 34 Paring wangsulane Gusti Yesus: Apa bisa para mitraning panganten lanang dikon pasa, sajroning pangantene isih ana?
\p \v 35 Nanging bakal ana wektune, pangantene kapethal saka ing antarane, ing kono banjur bakal padha pasa.
\p \v 36 Lan maneh Panjenengane iya paring pasemon marang wong-wong mau: Ora ana wong golek tambalan kalawan nyuwek klambi anyar kanggo nambal klambi lawas. Yen mangkono, kang anyar iku bakal suwek, tur tambalan kang anyar mau ora cocog karo kang lawas.
\p \v 37 Mangkono uga ora ana wong kang ngisekake anggur kang anyar ana ing impes lawas, awit manawa mangkono, anggur anyar mau bakal mbedhahake impese, dadine anggure wutah, impese rusak.
\p \v 38 Nanging anggur anyar iku kudu diwadhahi ing impes anyar uga.
\p \v 39 Lan ora ana wong kang wis ngombe anggur lawas banjur kepengin ngombe anggur anyar, sabab banjur bakal ngucap: Anggur kang lawas iku enak banget.


\c 6
\fig |42_Lk_06_01_RG_1.jpg|span|||| \fig*
\p \v 1 Ing sawijining dina, pinuju dina Sabat, nalika Gusti Yesus tindak nglangkungi pategalan gandum, para sakabate padha methiki wewulen, banjur dipusus ing tangane, isine dipangan.
\fig |42_Lk_06_02_RG_1.jpg|span|||| \fig*
\p \v 2 Nanging banjur ana wong Farisi sawatara kang padha ngaruh-aruhi: Yagene kowe padha nindakake kang ora diparengake ing dina Sabat?
\fig |42_Lk_06_03_RG_1.jpg|span|||| \fig*
\p \v 3 Gusti Yesus tumuli paring wangsulan, pangandikane: Apa kowe padha maca bab apa kang katindakake dening Senapati Dawud sapandhereke kabeh nalika keluwen,
\p \v 4 anggone banjur lumebet ing Padaleman Suci, mundhut roti cecaosan, nuli didhahar, lan para pandhereke iya banjur padha diparingi, mangka ora ana kang kawenangake mangan iku kajaba mung para imam.
\fig |42_Lk_06_05_RG_1.jpg|span|||| \fig*
\p \v 5 Nuli ngandika maneh: Putraning Manungsa iku Gustine dina Sabat.
\fig |42_Lk_06_06_RG_1.jpg|span|||| \fig*
\p \v 6 Kacarita pinuju ing dina Sabat liyane Gusti Yesus lumebet ing papan pangibadah banjur memulang. Ing kono ana wong kang ceko tangane tengen.
\p \v 7 Para ahli Toret lan para wong Farisi padha ngulatake, apa bakal nyarasake wong ing dina Sabat, iku supaya bisa oleh dhadhakan anggone ngluputake Panjenengane.
\fig |42_Lk_06_08_RG_1.jpg|span|||| \fig*
\p \v 8 Nanging Panjenengane ora kekilapan marang kang dadi osiking atine wong-wong mau, tumuli ngandika marang kang ceko: Ngadega, mapana ing tengah kene! Wonge banjur ngadeg mapan.
\fig |42_Lk_06_09_RG_1.jpg|span|||| \fig*
\p \v 9 Gusti Yesus tumuli ngandika marang wong-wong mau: Aku takon marang kowe: Apa kang kepareng ditindakake ing dina Sabat, gawe becik, apa gawe ala, nylametake apa ngrusak nyawa?
\fig |42_Lk_06_10_RG_1.jpg|span|||| \fig*
\fig |42_Lk_06_10_RG_2.jpg|span|||| \fig*
\p \v 10 Sawise ngandika mangkono nuli mirsani mubeng marang wong-wong mau, banjur ngandika marang kang ceko: Tanganmu athungna! Wong mau iya banjur nindakake mangkono, wasana tangane waras.
\p \v 11 Wong akeh mau tumuli padha nepsu banget, sarta padha rembugan bab apa kang bakal katindakake tumrap Gusti Yesus.
\p \v 12 Kacarita ing nalika samana Gusti Yesus minggah ing gunung ndedonga; nganti sawengi natas anggone ndedonga.
\fig |42_Lk_06_13_RG_1.jpg|span|||| \fig*
\p \v 13 Bareng wis raina para sakabate padha ditimbali, banjur dipilih rolas, kang padha dijenengake rasul, yaiku:
\p \v 14 Simon, kang uga diparingi jeneng Petrus, lan Andreas sadulure Simon, Yakobus lan Yokanan, Filipus lan Bartolomeus,
\fig |42_Lk_06_15_RG_1.jpg|span|||| \fig*
\p \v 15 Mateus lan Tomas, Yakobus anake Alfeus, lan Simon kang karan wong Zelot,
\fig |42_Lk_06_16_RG_1.jpg|span|||| \fig*
\p \v 16 Yudas anake Yakobus lan Yudas Iskariot kang ing tembe laku cidra.
\fig |42_Lk_06_17_RG_1.jpg|span|||| \fig*
\p \v 17 Sawise iku Gusti Yesus banjur mandhap kadherekake dening para sakabate, tumuli kendel ana ing sawijining papan kang rata, akeh banget wong kang banjur padha nglumpuk ana ing kono, para sakabat lan wong-wong liyane, kang teka saka ing tanah Yudea kabeh lan saka ing Yerusalem, sarta saka ing tanah pasisire Tirus lan Sidon.
\p \v 18 Anggone padha mrana iku arep ngrungokake pangandikane lan supaya kawarasake lelarane, apadene wong-wong kang kasurupan ing roh reged iya padha kawarasake.
\p \v 19 Lan woh akeh iku mau kabeh padha mbudidaya bisane ndemek Panjenengane, awit banjur ana daya kang metu saka ing Panjenengane, temah kabeh padha diwarasake.
\fig |42_Lk_06_20_RG_1.jpg|span|||| \fig*
\p \v 20 Gusti Yesus banjur mirsani para sakabate lan ngandika: Rahayu kowe kang padha mlarat, amarga kowe kang padha nduweni Kratoning Allah.
\p \v 21 Rahayu kowe kang saiki padha kaluwen, amarga kowe bakal padha kawaregan. Rahayu kowe kang saiki nangis, awit kowe bakal gumuyu.
\p \v 22 Rahayu kowe, manawa marga saka Putraning Manungsa, kowe padha disengiti ing wong, disingkang-singkang sarta diwewada apadene jenengmu dianggep ala lan diemohi.
\p \v 23 Ing dina iku kowe padha bungah-bungaha lan suka-sukaa, amarga sanyata bakal gedhe ganjaranmu ana ing swarga; amarga para nabi iya digawe mangkono dening para leluhure.
\p \v 24 Nanging bilai kowe, heh, para wong sugih, awit kowe wis padha tampa panglipur saka kasugihanmu.
\p \v 25 Bilai kowe, kang saiki wareg, amarga kowe bakal luwe. Bilai kowe, kang saiki gumuyu, amarga kowe bakal nandhang susah lan nangis.
\p \v 26 Bilai kowe, manawa wong kabeh padha ngalembana marang kowe, awit iya kaya mangkono iku panggawene para leluhure marang para nabi palsu.
\p \v 27 Nanging kowe kang padha ngrungokake marang Aku, padha Dakpituturi: Padha tresnaa marang mungsuhmu, wong kang sengit marang kowe, padha becikana.
\p \v 28 Wong kang nyupatani kowe, padha suwunna berkah; wong kang sawenang-wenang marang kowe, padha dongakna becik.
\fig |42_Lk_06_29_RG_1.jpg|span|||| \fig*
\p \v 29 Sing sapa nangani pipimu sasisih, sisihe pisan ulungna, lan sing sapa ngrebut jubahmu, cikben ngepek kotangmu pisan.
\fig |42_Lk_06_30_RG_1.jpg|span|||| \fig*
\p \v 30 Wong kang njejaluk marang kowe, wenehana, lan aja njaluk baline marang darbekmu kang wis dijupuk ing wong.
\fig |42_Lk_06_31_RG_1.jpg|span|||| \fig*
\p \v 31 Apa kang kokkarepake tumrap kang tumanduk marang kowe, iku iya tandukna marang wong.
\p \v 32 Sarta manawa kowe tresna marang wong kang nresnani kowe, iku apa jasamu? Amarga wong dosa iya padha nimbangi katresnaning liyan.
\p \v 33 Awit manawa kowe padha gawe becik marang kang mbeciki kowe, iku jasamu apa? Wong dosa rak iya padha tumindak mangkono.
\p \v 34 Lan maneh manawa kowe ngutangi marang wong kanthi pangarah supaya oleh apa-apa saka dheweke, iku apa jasamu? Wong dosa rak iya padha ngutangi marang padha wong dosa, supaya padha tampane.
\p \v 35 Nanging kowe, padha tresnaa marang satrumu, padha becikana sarta silihana tanpa pangarep-arep piwelase, temah bakal gedhe ganjaranmu, apamaneh kowe bakal padha dadi putraning Allah Kang Mahaluhur, amarga Panjenengane nindakake kasaenan marang wong kang padha ora weruh ing kabecikan lan para wong ala.
\fig |42_Lk_06_36_RG_1.jpg|span|||| \fig*
\p \v 36 Kowe sing padha ambek welasan, kaya anggone Ramamu iya ambek welasan.
\p \v 37 Aja padha ngukumi, supaya kowe iya ora bakal padha diukumi. Lan aja padha ngadili, supaya kowe iya ora padha diadili. Padha ngapuraa, supaya kowe iya diapura.
\p \v 38 Padha weweha, supaya kowe iya diwenehi. Takeran kang apik, kang ditetel-tetel, kang dioyog lan kang luber, bakal kaesokake ing pangkonmu, amarga ukuran kang kokanggo ngukur, iku iya bakal kanggo ngukur kowe.
\p \v 39 Gusti Yesus banjur ngandika maneh marang wong-wong mau kalawan pasemon mangkene: Wong picak apa bisa nuntun wong picak? Apa karone ora bakal kecemplung ing luwangan?
\p \v 40 Murid iku ora ngungkuli gurune, nanging sing sapa wis tamat pasinaone, bakal padha karo gurune.
\p \v 41 Yagene kowe nyumurupi tatal kang ana ing mripate sadulurmu, mangka glondhong kang ana ing mripatmu, kowe ora sumurup?
\p \v 42 Kapriye dene kowe bisa tutur marang sadulurmu: Sadulur, tatal kang ana ing mripatmu iku dakilangane. Mangka glondhong kang ana ing mripatmu, kowe ora sumurup. Heh, wong lamis, glondhong kang ana ing mripatmu iku ilangana dhisik, temah kowe bakal bisa ndeleng kalawan cetha lan bisa ngilangi tatal kang ana ing mripate sadulurmu!
\p \v 43 Amarga ora ana wit kang becik kang metokake woh kang ala, lan iya ora ana wit kang ala kang metokake woh kang becik.
\p \v 44 Sabab saben wit iku ketitik saka wohe. Awit ora ana woh anjir dipethik saka tethukulan eri, lan ora ana woh anggur diundhuh saka grumbul eri.
\p \v 45 Wong kang becik iku metokake barang kang becik saka ing simpenaning atine kang becik, dene wong kang ala iku metokake barang kang ala saka ing simpenaning atine kang ala. Sabab kang diucapake dening cangkem, iku mbludag saka ing sajroning ati.
\p \v 46 Geneya kowe kok nyebut Aku: Gusti, Gusti, mangka kowe padha ora nglakoni pituturKu?
\p \v 47 Saben wong kang marani Aku lan ngrungokake pituturKu sarta ditindakake -- kowe Daksumurupake wong iku kena dipadhakake sapa --.
\p \v 48 Iku padhane kaya wong kang ngedegake omah: Wong iku gawe kalenan kang jero, sarta pandhemene kapasang ing padhasan. Bareng ana banjir lan banjir mau nrajang omah iku, omah iku ora bisa gonjing amarga santosa banget.
\p \v 49 Nanging sing sapa ngrungokake pituturKu mangka ora dilakoni, iku padhane kaya wong kang ngadegake omah tanpa pandhemen. Bareng ana banjir kang nrajang, omah iku ambruk, sarta banget rusake omah iku.


\c 7
\p \v 1 Bareng wis rampung anggone ngandika marang wong akeh, Gusti Yesus banjur lumebet ing kutha Kapernaum.
\fig |42_Lk_07_02_RG_1.jpg|span|||| \fig*
\p \v 2 Ing kono ana sawijining opsir penatus kang duwe batur, kang banget kanggepe, iku lara banget lan wis meh mati.
\fig |42_Lk_07_03_RG_1.jpg|span|||| \fig*
\p \v 3 Bareng opsir mau krungu bab Gusti Yesus, tumuli kongkonan pinituwane wong Yahudi sawatara, sowan ing ngarsane, nyuwun supaya Panjenengane karsa rawuh nyarasake batur mau.
\fig |42_Lk_07_04_RG_1.jpg|span|||| \fig*
\p \v 4 Wong-wong mau iya banjur sowan sarta nyuwun tulung kanthi adreng, ature: Tiyang punika pantes kapitulungan,
\p \v 5 amargi tresna dhateng bangsa kita, saha inggih tiyang punika ingkang ngyasakaken kita papan pangibadah.
\fig |42_Lk_07_06_RG_1.jpg|span|||| \fig*
\p \v 6 Gusti Yesus banjur tindak bebarengan karo wong-wong mau. Bareng wis cedhak karo omahe opsir iku, opsir iku kongkonan mitrane matur marang Panjenengane: Dhuh, Gusti, mugi sampun dados damel Paduka, amargi kawula boten pantes Paduka rawuhi;
\fig |42_Lk_07_07_RG_1.jpg|span|||| \fig*
\p \v 7 awit saking punika kawula inggih sampun rumaos boten pantes sowan ing ngarsa Paduka. Nanging Paduka mugi karsaa ngandika satembung kemawon, rencang kawula tamtu badhe saras.
\p \v 8 Amargi kawula piyambak inggih tiyang ingkang kaprentah, sarta inggih mbawahaken prajurit. Manawi kawula aken dhateng salah satunggaling prajurit punika: Lungaa, piyambakipun inggih lajeng kesah. Punapa dene manawi kawula aken dhateng satunggalipun: Mrenea, inggih lajeng dhateng; utawi dhateng rencang kawula: Iki tindakna, inggih lajeng dipun tindakaken.
\fig |42_Lk_07_09_RG_1.jpg|span|||| \fig*
\fig |42_Lk_07_09_RG_2.jpg|span|||| \fig*
\p \v 9 Bareng Gusti Yesus midhanget atur mangkono iku, Panjenengane eram, nuli minger mirsani wong akeh kang padha ndherek lan ngandika: Aku pitutur marang kowe, pangandel kang samene gedhene iki Aku durung tau tumon, sanadyan ing antarane wong Israel!
\fig |42_Lk_07_10_RG_1.jpg|span|||| \fig*
\p \v 10 Bareng kongkonan mau wis padha bali lan wis tekan ing ngomah, bature wis ketemu waras.
\p \v 11 Sawise iku Gusti Yesus tindak menyang ing sawijining kutha kang aran Nain. Para sakabate padha ndherekake, lan iya ana wong akeh kang padha gumrudug melu ndherek uga.
\p \v 12 Bareng tindake wis cedhak karo sakethenging kutha, ana layon kapikul metu, iku anak ontang-anting, embokne wis randha. Akeh wong saka ing kutha kang padha ngiringake.
\p \v 13 Nalika Gusti mirsa randha mau, trenyuh banget panggalihe marga saka welase, banjur ngandika marang randha mau: Aja nangis!
\p \v 14 Gusti Yesus banjur nyelaki bandhosa, lan didemek. Kang padha mikul mandheg. Gusti ngandika: He, bocah anom, Aku dhawuh marang kowe: Tangia!
\p \v 15 Kang mati tumuli njenggelek, linggih lan wiwit guneman, banjur dipasrahake marang embokne.
\p \v 16 Kabeh wong padha wedi lan banjur padha ngluhurake Gusti Allah, pangucape: Ana nabi agung kang jumeneng ing tengah-tengah kita, sarta Gusti Allah wis nuweni umate.
\p \v 17 Pawarta bab Gusti Yesus iku banjur sumebar ing satanah Yudea lan ing tanah-tanah sakiwa tengene kabeh.
\p \v 18 Nalika Nabi Yokanan mireng pawarta bab lelakon iku kabeh saka para sakabate,
\p \v 19 banjur nimbali sakabate loro, kadhawuhan matur marang Gusti: Punapa Paduka punika ingkang pinasthi rawuh, punapa kawula taksih kedah ngentosi sanesipun?
\p \v 20 Bareng wis padha ana ing ngarsane Gusti Yesus, banjur matur: Kawula sami kautus dening Nabi Yokanan Pambaptis, kadhawuhan matur pitaken: Punapa Paduka punika ingkang pinasthi rawuh, punapa kawula taksih kedah ngentosi sanesipun?
\p \v 21 Nalika samana Gusti Yesus pinuju nyarasake wong akeh kang padha nandhang sawarnaning lelara lan memala sarta kang kasurupan dhemit, apadene akeh wong picak kang padha kaparingan pandeleng.
\p \v 22 Gusti Yesus banjur paring wangsulan, pangandikane: Padha mundura, aturna marang Nabi Yokanan apa kang kok deleng lan kokrungu: Wong picak padha ndeleng, wong lumpuh padha lumaku, wong budhugen padha kabirat najise, wong budheg padha krungu, wong mati padha katangekake, lan wong mlarat padha kawartanan Injil.
\p \v 23 Lan rahayu wong kang ora kecuwan ing bab Aku.
\p \v 24 Bareng utusane Nabi Yokanan wis padha mundur, Gusti Yesus banjur wiwit medhar pangandika marang wong akeh iku bab Nabi Yokanan, mangkene: Apa prelumu menyang ing ara-ara samun? Ndeleng glagah kang mobat-mabit marga kanginan?
\p \v 25 Utawa arep apa kowe mrana iku? Apa arep ndeleng wong kang manganggo sarwa alus? Wong kang manganggo endah lan kang uripe mewah iku panggonane ana ing kraton.
\p \v 26 Dadi apa prelumu mrana? Apa ndeleng nabi? Iya bener, lan Aku pitutur marang kowe, malah ngungkuli nabi.
\p \v 27 Awit ana pangandika bab dheweke, mangkene: Lah Ingsun dhawuh marang utusaningSun supaya ndingini Sira, lan nyawisake dalaniRa ana ing ngarepiRa.
\p \v 28 Aku pitutur marang kowe: Ing antarane wong kang kalairake dening wong wadon ora ana kang ngungkuli Nabi Yokanan, nanging kang cilik dhewe ana ing Kratoning Allah iku ngungkuli dheweke.
\p \v 29 Wong akeh kang padha ngrungokake pangandikane, kalebu uga para juru-mupu-beya, kabeh padha nganggep marang adiling Pangeran, amarga wis padha dibaptis dening Nabi Yokanan.
\p \v 30 Nanging para wong Farisi lan para ahli Toret padha nampik marang karsane Gusti Allah tumrap awake dhewe, sarana anggone padha ora gelem dibaptis dening Nabi Yokanan.
\p \v 31 Gusti Yesus banjur ngandika: Wong jinis iki bakal Dakupamakake apa lan apa padhane?
\p \v 32 Wong-wong iku upamane kaya bocah-bocah kang linggih ana ing pasar lan kang padha ngucap saur-sauran: Kowe wis padha daksulingi, kok ora njoged. Aku wis padha ngidungake kidung pangadhuh, kowe kok ora nangis.
\p \v 33 Marga saka tekane Nabi Yokanan Pambaptis iku ora mangan roti sarta ngombe anggur, kowe banjur calathu: Iku wong kepanjingan dhemit.
\p \v 34 Sawise iku Putraning Manungsa rawuh, Panjenengane dhahar lan ngunjuk. Kowe banjur calathu: Delengen, Iku rak wong grangsangan lan karem anggur, kancane para juru-mupu-beya lan wong dosa.
\p \v 35 Nanging kawicaksananing Allah iku kabenerake dening sakehing wong kang padha nampani.
\fig |42_Lk_07_36_RG_1.jpg|span|||| \fig*
\p \v 36 Tumuli ana salah sawijining wong Farisi kang ngaturi dhahar Gusti Yesus ana ing omahe. Gusti Yesus iya banjur rawuh, nuli lenggah dhahar.
\p \v 37 Ing kutha kono ana wong wadon kang wis kondhang anggone dadi wong dosa. Nalika krungu, yen Gusti Yesus lagi dhahar ana ing omahe wong Farisi mau, dheweke banjur mrono karo nggawa gendul marmer isi lenga wangi,
\fig |42_Lk_07_38_RG_1.jpg|span|||| \fig*
\fig |42_Lk_07_38_RG_2.jpg|span|||| \fig*
\fig |42_Lk_07_38_RG_3.jpg|span|||| \fig*
\p \v 38 nuli ngadeg karo nangis ana ing sawingkinge sampeyane Gusti Yesus, nganti luhe crocosan nibani sampeyane, banjur diusapi kalawan rambute, diujungi sarta dijebadi kalawan lengane wangi mau.
\p \v 39 Bareng wong Farisi kang ngaturi rawuh Gusti Yesus weruh kang kaya mangkono iku, dheweke banjur duwe osik mangkene: Manawa Dheweke iku Nabi, mesthine ngreti, sapa lan wong apa sing nggepok awake iku; mesthi ngreti, yen iku wong dosa.
\fig |42_Lk_07_40_RG_1.jpg|span|||| \fig*
\p \v 40 Gusti Yesus banjur ngandika marang dheweke: Simon, ana prakara kang arep Dakkandhakake marang kowe. Simon mangsuli, ature: Sumangga, kapangandikakna, Guru.
\fig |42_Lk_07_41_RG_1.jpg|span|||| \fig*
\p \v 41 Ana wong loro kang padha duwe utang marang wong potang, kang siji limang atus dinar, sijine seket dinar.
\fig |42_Lk_07_42_RG_1.jpg|span|||| \fig*
\p \v 42 Sarehne padha ora bisa nyaur, kang potang banjur nglilakake utange wong loro mau. Wong loro iku sing endi sing luwih tresna marang dheweke?
\fig |42_Lk_07_43_RG_1.jpg|span|||| \fig*
\p \v 43 Atur wangsulane Simon: Kula kinten inggih ingkang sambutanipun kathah, lajeng dipun lilakaken punika. Pangandikane Gusti Yesus: Bener penemumu iku.
\p \v 44 Banjur ngandika marang Simon maneh kalawan mirsani wong wadon mau: Kowe weruh wong wadon iki? Aku mau mlebu ing omahmu, kowe ora menehi banyu kanggo wisuh sikil, nanging wong iki nelesi sikilKu nganggo luh, banjur diusapi kalawan rambute.
\fig |42_Lk_07_45_RG_1.jpg|span|||| \fig*
\p \v 45 Kowe ora ngambung Aku, nanging wiwit nalika Aku lumebu, wong wadon iki tansah ngambungi sikilKu.
\p \v 46 Kowe ora nglengani sirahKu, nanging wong wadon iki njebadi sikilKu nganggo lenga wangi.
\p \v 47 Mulane Aku pitutur marang kowe: Dosane kang akeh iku wis kaapura, amarga wis nindakake katresnan akeh. Nanging kang kaapura sathithik, iya nindakake katresnan sathithik.
\fig |42_Lk_07_48_RG_1.jpg|span|||| \fig*
\p \v 48 Banjur ngandika marang wong wadon mau: Dosamu wis kaapura.
\p \v 49 Wong kang padha linggih mangan bebarengan karo Panjenengane, padha mosik mangkene: Sapa ta, Dheweke iku, dene kok nganti bisa ngapura dosa?
\p \v 50 Nanging Gusti Yesus nuli ngandika marang wong wadon mau: Pangandelmu kang mitulungi kowe, mundura kalawan tentrem rahayu!


\c 8
\p \v 1 Sawise iku ora let suwe Gusti Yesus banjur tindak njajah kutha-kutha lan desa-desa martakake Injil Kratoning Allah, kadherekake dening sakabate rolas,
\p \v 2 lan uga dening wong wadon sawatara kang wis padha kawarasake anggone kasurupan dhemit utawa anggone nandhang lelara warna-warna, yaiku Maryam kang karan Magdalena, kang wis katundhung dhemite pitu,
\p \v 3 Yohana, somahe Khuza, juru-gedhonge Sang Prabu Herodhes, Susana lan liyane maneh isih akeh. Wong-wong wadon iki padha ngladeni Gusti sapandhereke kalawan barang darbeke.
\p \v 4 Nalika wong akeh padha gumrudug teka, yaiku wong-wong kang saka ing kutha ngendi-endi, Gusti Yesus banjur ngandika kanthi pasemon:
\fig |42_Lk_08_05_RG_1.jpg|span|||| \fig*
\p \v 5 Ana juru nyebar metu nyebar wijine, saperangan tumiba ing pinggir dalan, banjur kapidak-pidak ing wong lan manuk-manuk ing awang-awang padha nucuki nganti entek.
\fig |42_Lk_08_06_RG_1.jpg|span|||| \fig*
\p \v 6 Ana kang tumiba ing padhasan, lan bareng wis thukul banjur garing, amarga ora oleh bnayu.
\fig |42_Lk_08_07_RG_1.jpg|span|||| \fig*
\p \v 7 Ana maneh kang tumiba ing satengahe thethukulan eri, banjur thukul bebarengan, temahan wijine mati kelindhih.
\fig |42_Lk_08_08_RG_1.jpg|span|||| \fig*
\p \v 8 Lan ana uga kang tumiba ing lemah becik, iku thukul sarta metu wohe tikel satus. Sawise ngandika mangkono Gusti Yesus banjur nguwuh mangkene: Sapa kang duwe kuping kanggo ngrungokake, ngrungokna!
\fig |42_Lk_08_09_RG_1.jpg|span|||| \fig*
\p \v 9 Para sakabate padha matur pitakon, apa tegese pasemon mau.
\fig |42_Lk_08_10_RG_1.jpg|span|||| \fig*
\p \v 10 Gusti Yesus tumuli mangsuli, pangandikane: Kowe kang padha diparengake nyumurupi kekerane Kratoning Allah, nanging wong liyane padha kaparingan kang adhapur pasemon, supaya sanadyan padha ndeleng, ora weruh, lan sanadyan padha krungu, ora ngreti.
\p \v 11 Dene pasemon mau tegese mangkene: Wiji iku pangandikaning Allah.
\fig |42_Lk_08_12_RG_1.jpg|span|||| \fig*
\p \v 12 Kang tumiba ing pinggir dalan iku wong kang wis padha krungu, banjur diparani Iblis, pangandika mau tumuli diilangi saka ing sajroning atine, supaya aja padha pracaya lan kapitulungan rahayu.
\fig |42_Lk_08_13_RG_1.jpg|span|||| \fig*
\p \v 13 Kang tumiba ing padhasan iku wong kang bareng krungu pangandika mau banjur ditampani kalawan bungah, nanging iku ora ana oyode, anggone pracaya mung sadhela lan bareng kena cobaning ngaurip banjur padha murtad.
\fig |42_Lk_08_14_RG_1.jpg|span|||| \fig*
\p \v 14 Kang tumiba ing thethukulan eri iku wong kang padha ngrungokake pangandika, nanging sajrone thukul iku tumuli kelindhih ing rasa sumelang, kasugihan lan kanikmataning ngaurip satemah ora bisa metokake woh kang mateng.
\fig |42_Lk_08_15_RG_1.jpg|span|||| \fig*
\p \v 15 Anadene kang tumiba ing lemah becik iku wong kang sawise padha ngrungokake pangandika, tumuli disimpen ing sajroning ati kang becik, sarta mantep lan metokake woh.
\p \v 16 Ora ana wong nyumed diyan, kok banjur ditutupi ing wewadhah utawa didekek ing longan, nanging mesthi tumuli ditumpangake ing jodhog, supaya kabeh wong kang lumebu ing omah padha bisa ndeleng padhange.
\p \v 17 Sabab ora ana barang kasidhem, kang ora bakal kasumurupan, ora ana wadi, kang ora bakal kaweruhan temahan kawiyak.
\p \v 18 Awit saka iku, patrapmu ngrungokake iku gatekna. Amarga sapa kang duwe iku bakal kaparingan, nanging sing sapa ora duwe, iku bakal kapundhutan dalah apa kang kanyana duweke.
\p \v 19 Gusti Yesus banjur dipurugi dening kang ibu lan sadherek-sadhereke, nanging marga saka akehe wong, ora bisa padha ketemu.
\p \v 20 Tumuli ana wong kang ngunjuki uninga, ature: Ingkang ibu saha sadherek-sadherek Paduka wonten ing jawi badhe kepanggih kaliyan Paduka.
\p \v 21 Nanging Panjenengane mangsuli, pangandikane: IbuKu lan sadulur-sadulurKu iku wong kang padha ngrungokake pangandikaning Allah lan banjur dilakoni.
\fig |42_Lk_08_22_RG_1.jpg|span|||| \fig*
\p \v 22 Ing sawijining dina Gusti Yesus nitih prau kadherekake para sakabate, tumuli padha dipangandikani mangkene: Ayo padha menyang ing sabranging sagara. Banjur padha mangkat.
\fig |42_Lk_08_23_RG_1.jpg|span|||| \fig*
\p \v 23 Nalika lagi padha lelayaran iku, Gusti Yesus kesaren. Dumadakan ana prahara ing sagara kono, satemah praune kisenan banyu, mbebayani.
\fig |42_Lk_08_24_RG_1.jpg|span|||| \fig*
\fig |42_Lk_08_24_RG_2.jpg|span|||| \fig*
\p \v 24 Para sakabat banjur sowan, ngwungu Gusti Yesus, unjuke: Guru, Guru, kawula sami katiwasan! Panjenengane iya tumuli wungu, angin lan banyu kang ngamuk iku padha didukani, temah lerem, kaananing sagara dadi anteng.
\fig |42_Lk_08_25_RG_1.jpg|span|||| \fig*
\fig |42_Lk_08_25_RG_2.jpg|span|||| \fig*
\p \v 25 Panjenengane nuli ngandika: Pangandelmu iku ana ing ngendi? Kabeh padha wedi lan kaeraman, sarta padha sapocapan mangkene: Sapa baya Panjenengane iku, dene nganti angin lan banyu padha ngestokake dhawuhe?
\p \v 26 Kacarita lakune wis tekan ing tanahe wong Gerasa, ing sabrange tanah Galilea.
\fig |42_Lk_08_27_RG_1.jpg|span|||| \fig*
\p \v 27 Bareng Gusti Yesus wis minggah ing dharatan, tumuli ana wong lanang saka ing kutha kono kang sowan ing ngarsane, wong iku kepanjingan dhemit akeh, sarta wis suwe anggone ora nganggo sandhangan lan ora saba ing omah, nanging mung ana ing pakuburan bae.
\fig |42_Lk_08_28_RG_1.jpg|span|||| \fig*
\p \v 28 Nalika ndeleng Gusti Yesus banjur mbengok lan sumungkem ing bumi ana ing ngarsane sarta banjur matur kalawan swara sora: Punapa urusan Paduka kaliyan kawula, dhuh Sang Yesus, Putraning Allah ingkang Mahaluhur? Kawula nyuwun, mugi Paduka sampun ngantos misakit kawula.
\fig |42_Lk_08_29_RG_1.jpg|span|||| \fig*
\fig |42_Lk_08_29_RG_2.jpg|span|||| \fig*
\p \v 29 Anggone matur mangkono iku amarga Gusti Yesus wis dhawuh supaya dhemite padha metu saka wong mau. Awit wong iku wis kerep dilarak-larak ing dhemit mau, mulane minangka panjagane banjur dirante lan diblenggu, nanging tumuli dibedhat, wonge nuli digiring dening dhemite menyang ing papan-papan kang sepi.
\fig |42_Lk_08_30_RG_1.jpg|span|||| \fig*
\p \v 30 Gusti Yesus banjur ndangu: Sapa jenengmu? Atur wangsulane: Legion, awit dhemit kang nyurupi iku akeh.
\p \v 31 Dhemit-dhemit iku nuli nyuwun marang Gusti Yesus, aja nganti didhawuhi lumebu ing juranging pati.
\fig |42_Lk_08_32_RG_1.jpg|span|||| \fig*
\p \v 32 Kacarita ing kono ana babi kang akeh banget cacahe kang lagi padha mangan ana ing ereng-erenging gunung. Dhemit-dhemit mau banjur nyuwun, supaya diparengake lumebu ing babi-babi iku. Iku diparengake.
\fig |42_Lk_08_33_RG_1.jpg|span|||| \fig*
\p \v 33 Dhemit-dhemit mau banjur padha metu lan manjing ing babi. Pepanthan babi iku tumuli gumrudug mlayu ing tepining jurang lan ambyur ing sagara dadi lan patine.
\p \v 34 Bareng para pangon babi padha nyumurupi lelakon mangkono iku, banjur padha mlayu lan nyritakake bab iku ana ing kutha lan ing kampung-kampung ing sakiwa tengene.
\fig |42_Lk_08_35_RG_1.jpg|span|||| \fig*
\p \v 35 Wong-wong nuli padha metu arep nyumurupi apa kang mentas kalakon. Banjur padha sowan ing ngarsane Gusti Yesus sarta padha nyumurupi wong kang wis ditinggal dening setan-setane mau linggih cedhak ing sampeyane Gusti Yesus, wis manganggo lan wis waras. Wasana padha wedi.
\p \v 36 Wong-wong kang wis padha nyumurupi dhewe iku padha martani marang kang lagi padha teka iku, kapriye anggone wong kang kepanjingan dhemit iku kaluwaran.
\p \v 37 Wasana kabeh wong ing laladane tanah Gerasa padha nyuwun marang Gusti Yesus, supaya karsaa linggar saka ing kono, marga padha wedi banget. Panjenengane banjur minggah ing prau lan wangsul nyabrang.
\fig |42_Lk_08_38_RG_1.jpg|span|||| \fig*
\p \v 38 Wong kang wus koncatan dhemit mau nyuwun supaya diparengna ndherek, nanging Gusti Yesus ndhawuhi lunga, pangandikane:
\fig |42_Lk_08_39_RG_1.jpg|span|||| \fig*
\fig |42_Lk_08_39_RG_2.jpg|span|||| \fig*
\p \v 39 Kowe muliha menyang ing omahmu lan martak-martakna kabeh apa kang wis katandukake dening Allah marang kowe. Wong mau iya banjur lunga lan ndlajahi Sakutha kabeh kalawan nyritakake apa kang wis katindakake dening Gusti Yesus tumrap ing awake.
\p \v 40 Kacarita bareng Gusti Yesus wangsul, banjur dipethuk dening wong akeh, awit kabeh pancen padha ngenteni rawuhe.
\fig |42_Lk_08_41_RG_1.jpg|span|||| \fig*
\p \v 41 Banjur ana wong kang sowan, jenenge Yairus, lurah papan pangibadah, nuli tumungkul sujud ana ing ngarsane Gusti Yesus, nyuwun supaya Gusti Yesus karsaa rawuh ing omahe,
\p \v 42 amarga anake wadon ontang-anting, kang kira-kira umur rolas taun meh mati. Gusti Yesus nalika tindak mrana, sarirane kadhesek-dhesek ing wong akeh.
\fig |42_Lk_08_43_RG_1.jpg|span|||| \fig*
\p \v 43 Nalika samana ana wong wadon kang lara nggrajag getih wis rolas taun lawase, ora waras-waras, sanadyan wis ditambani sapa bae.
\fig |42_Lk_08_44_RG_1.jpg|span|||| \fig*
\p \v 44 Iku banjur maju nyedhaki Gusti Yesus saka ing wingking lan ndemek gombyoking jubahe. Padha sanalika pampet anggone nggrajag getih.
\fig |42_Lk_08_45_RG_1.jpg|span|||| \fig*
\p \v 45 Gusti Yesus banjur ngandika: Sapa kang ndemek Aku? Sarehne ora ana sing ngaku, Petrus nuli matur: Guru tiyang kathah sami ngrubung lan sami ndhesek Paduka makaten.
\p \v 46 Nangig Gusti Yesus ngandika: Ana wong kang ndemek Aku, sabab Aku krasa ana daya kang metu saka ing Aku.
\fig |42_Lk_08_47_RG_1.jpg|span|||| \fig*
\p \v 47 Bareng wong wadon iku mau ngreti, yen kauningan, banjur marek kalawan gumeter, sumungkem ing ngarsane apadene tumuli mratelakake marang wong akeh, apa sababe ndemek Panjenengane sarta anggone sanalika banjur waras.
\fig |42_Lk_08_48_RG_1.jpg|span|||| \fig*
\p \v 48 Gusti Yesus nuli ngandika marang wong mau: He, anakKu, pangandelmu kang wis mitulungi kowe, mundura kalawan tentrem rahayu!
\p \v 49 Nalika Gusti Yesus isih ngandika, ana krabate kepala papan pangibadah iku kang teka lan matur: Ingkang putra sampun tilar donya. Sampun ngribedi Sang Guru.
\fig |42_Lk_08_50_RG_1.jpg|span|||| \fig*
\p \v 50 Nanging Gusti Yesus mireng sarta banjur ngandika marang Yairus: Aja wedi, kumandela bae, anakmu bakal slamet.
\p \v 51 Sarawuhe ing omahe Yairus, Gusti Yesus ora marengake wong siji-sijia ndherek mlebu Panjenengane, kajaba Petrus, Yokanan lan Yakobus tuwin bapakne sarta ibune bocahe.
\fig |42_Lk_08_52_RG_1.jpg|span|||| \fig*
\p \v 52 Kabeh wong padha nangisi bocahe kalawan ngadhuh-adhuh. Nanging Gusti Yesus ngandika: Aja padha nangis, bocahe ora mati, mung turu.
\p \v 53 Kabeh padha nggeguyu Panjenengane, amarga padha weruh, yen bocahe wis mati.
\fig |42_Lk_08_54_RG_1.jpg|span|||| \fig*
\p \v 54 Gusti Yesus banjur ngasta tangane kang mati sarta nguwuh, pangandikane: He, ngger, tangia!
\fig |42_Lk_08_55_RG_1.jpg|span|||| \fig*
\p \v 55 Nyawane bocah mau tumuli bali lan sanalika iku uga bocahe tangi. Gusti Yesus banjur dhawuh menehi mangan.
\fig |42_Lk_08_56_RG_1.jpg|span|||| \fig*
\p \v 56 Wong tuwane bocah mau padha kaeraman, nanging padha diwaleri, ora diparengake martak-martakake lelakon mau marang wong.


\c 9
\fig |42_Lk_09_01_RG_1.jpg|span|||| \fig*
\p \v 1 Kacarita Gusti Yesus nimbali sakabate rolas, padha kaparingan kasekten lan panguwasa misesani dhemit lan marasake lelara.
\fig |42_Lk_09_02_RG_1.jpg|span|||| \fig*
\p \v 2 Banjur padha diutus martakake Kratoning Allah lan marasake wong lara,
\p \v 3 sarta padha dipangandikani mangkene: Aja padha nggawa apa-apa kanggo ana ing dalan, aja nggawa teken utawa sangu roti utawa dhuwit, utawa klambi rangkep.
\fig |42_Lk_09_04_RG_1.jpg|span|||| \fig*
\p \v 4 Lan manawa kowe wis ditampani ana ing sawijining omah, kowe terusa ana ing kono lan anggonmu mbacutake lakumu iya sakaa ing kono.
\fig |42_Lk_09_05_RG_1.jpg|span|||| \fig*
\p \v 5 Dene manawa ana wong kang ora gelem nampani kowe, metua saka ing kutha kono lan ketabna lebu kang ana ing sikilmu, iku minangka pepenget tumrap wong mau.
\p \v 6 Para sakabat banjur padha mangkat njajah sakehing padesan, ngabarake Injil sarta marasake wong lara saenggon-enggon.
\p \v 7 Kocapa Sang Prabu Herodhes, nata-wilayah, mireng sakabehing lelakon mau, banjur rumaos kemengan, awit ana wong kang kandha, yen Nabi Yokanan wungu saka ing antarane wong mati.
\p \v 8 Ana maneh kang kandha, yen Nabi Elia ngatingal maneh, lan uga ana kang kandha, yen salah sawijining nabi jaman kuna wungu.
\p \v 9 Nanging Sang Prabu Herodhes ngandika: Yokanan wis daktigas gulune. Sapa ta Wong iki, kang wis kawartakake mangkono iku? Tumuli ngudi bisane ketemu karo Gusti Yesus.
\fig |42_Lk_09_10_RG_1.jpg|span|||| \fig*
\p \v 10 Bareng para rasul wis padha bali, padha matur marang Gusti Yesus bab apa kang wis padha katindakake. Banjur padha didhawuhi ndherek nyingkir menyang ing sawijining kutha kang aran Betsaida, dadi mung para sakabat karo Panjenengane bae.
\fig |42_Lk_09_11_RG_1.jpg|span|||| \fig*
\p \v 11 Nanging wong akeh iya padha weruh, lan tumuli padha nututi. Kabeh padha ditampani dening Gusti Yesus lan padha dipangandikani bab Kratoning Allah. Dene kang nandhang lelara padha kawarasake.
\fig |42_Lk_09_12_RG_1.jpg|span|||| \fig*
\p \v 12 Bareng wis sore para sakabat rolas padha sowan ing ngarsane sarta matur: Tiyang kathah punika bok sami dipun dhawuhi kesah dhateng dhusun utawi kampung-kampung sakiwa tengenipun ngriki, pados pasipengan saha tedha, amargi kita wonten ing ngriki punika wonten ing panggenan ingkang sepi.
\fig |42_Lk_09_13_RG_1.jpg|span|||| \fig*
\fig |42_Lk_09_13_RG_2.jpg|span|||| \fig*
\p \v 13 Nanging banjur padha dipangandikani: Kowe bae padha menehana mangan! Atur wangsulane: Punika namung wonten roti gangsal kaliyan ulam loh kalih, kajawi ta manawi kawula lajeng sami kesah tumbas tetedhan kangge sadaya tiyang punika.
\fig |42_Lk_09_14_RG_1.jpg|span|||| \fig*
\p \v 14 Amarga ing kono kira-kira ana wong lanang limang ewu. Gusti Yesus banjur dhawuh marang para sakabat: Padha konen linggih panthan-panthan, kira-kira nyeket-nyeket.
\p \v 15 Para sakabat padha ngestokake dhawuh mau, kabeh wong dikon linggih.
\fig |42_Lk_09_16_RG_1.jpg|span|||| \fig*
\p \v 16 Gusti Yesus nuli mundhut roti lima lan iwak loh loro mau, banjur tumenga ing langit, tumuli paring berkah lan sawise mangkono rotine banjur dicuwil-cuwil diparingake marang para sakabat supaya diratakake marang wong akeh.
\fig |42_Lk_09_17_RG_1.jpg|span|||| \fig*
\fig |42_Lk_09_17_RG_2.jpg|span|||| \fig*
\p \v 17 Kabeh padha mangan nganti wareg. Turahane diklumpukake dadi rolas wakul.
\fig |42_Lk_09_18_RG_1.jpg|span|||| \fig*
\p \v 18 Ing sawijining dina nalika Gusti Yesus pinuju ndedonga piyambakan, para sakabate padha sowan ing ngarsane. Banjur padha didangu: Wong akeh iku padha ngarani Aku iki sapa?
\p \v 19 Atur wangsulane: Nabi Yokanan Pambaptis. Wonten ugi ingkang mastani Nabi Elia, wonten malih ingkang mastani salah satunggaling nabi ing jaman kina ingkang sampun wungu.
\fig |42_Lk_09_20_RG_1.jpg|span|||| \fig*
\fig |42_Lk_09_20_RG_2.jpg|span|||| \fig*
\p \v 20 Gusti Yesus nuli ndangu marang para sakabat: Lah yen kowe, Aku iki kokarani sapa? Atur wangsulane Petrus: Sang Kristusipun Gusti Allah.
\p \v 21 Banjur padha diwaleri dening Gusti Yesus, ora diparengake ngandhakake bab iku marang wong.
\fig |42_Lk_09_22_RG_1.jpg|span|||| \fig*
\p \v 22 Gusti Yesus ngandika maneh: Putraning Manungsa iku pinesthi nandhang sangsara akeh sarta katampik dening para pinituwa lan para pangareping imam apadene para ahli Toret, nuli disedani, lan ing telung dinane bakal kawungokake.
\fig |42_Lk_09_23_RG_1.jpg|span|||| \fig*
\p \v 23 Kabeh banjur padha dipangandikani: Saben wong kang kepengin ngetutburi Aku, iku kudu nyingkur awake dhewe, saben dina manggul salibe lan ngetutake Aku.
\fig |42_Lk_09_24_RG_1.jpg|span|||| \fig*
\p \v 24 Sabab sing sapa kumudu-kudu rumeksa marang nyawane, iku bakal kelangan nyawane; nanging sing sapa kelangan nyawane marga saka Aku, iku bakal nylametake nyawane.
\fig |42_Lk_09_25_RG_1.jpg|span|||| \fig*
\p \v 25 Apa gunane wong bisa ndarbeni donya iki kabeh, yen banjur tiwas lan nandhang kapitunan awake dhewe?
\p \v 26 Awit sing sapa isin marga saka Aku lan pituturKu, Putraning Manungsa iya bakal lingsem marga saka wong iku, besuk manawa Panjenengane rawuh kanthi kamulyane piyambak, lan kamulyane Sang Rama sarta para malaekat suci.
\fig |42_Lk_09_27_RG_1.jpg|span|||| \fig*
\p \v 27 Aku pitutur marang kowe: Satemene ing antarane wong kang ana ing kene iki, ana kang bakal padha ora ngrasakake pati, manawa durung nyumurupi Kratoning Allah.
\fig |42_Lk_09_28_RG_1.jpg|span|||| \fig*
\p \v 28 Kira-kira wolung dina sawise paring piwulang mau kabeh, Gusti Yesus banjur minggah ing gunung arep ndedonga; Petrus, Yokanan lan Yakobus kadhawuhan ndherek.
\fig |42_Lk_09_29_RG_1.jpg|span|||| \fig*
\p \v 29 Kacarita, nalika Panjenengane ndedonga iku, pasuryane banjur santun, pangagemane dadi putih mancorong.
\fig |42_Lk_09_30_RG_1.jpg|span|||| \fig*
\p \v 30 Tumuli ana priya loro padha imbal pangandika karo Panjenengane, yaiku Nabi Musa lan Nabi Elia.
\p \v 31 Karone padha ngatingal ngagem kamulyan, sarta padha reraosan bab anggone Gusti Yesus bakal tindak menyang ing Yerusalem ngrampungake pakaryane.
\fig |42_Lk_09_32_RG_1.jpg|span|||| \fig*
\p \v 32 Nalika samana Petrus sakancane padha keturon; bareng tangi padha ndeleng Gusti Yesus sajroning kamulyane, lan priya loro kang padha jumeneng cedhak.
\fig |42_Lk_09_33_RG_1.jpg|span|||| \fig*
\p \v 33 Kocapa, bareng priya loro mau lagi padha arep mundur saka ing ngarsane, Petrus munjuk marang Gusti Yesus: Guru, kawula sadaya sami rumaos begja sanget wonten ing ngriki. Mugi kawula sami kalilana sapunika damel tarub tiga, satunggal kagem Paduka, satunggal kagem Nabi Musa, satunggalipun kagem Nabi Elia. Nanging Petrus ora ngreti apa kang diaturake iku.
\p \v 34 Sajrone matur mangkono iku banjur ana mega teka ngayomi. Bareng padha kalimputan ing mega mau padha wedi.
\p \v 35 Ing mega kono tumuli ana swara keprungu mangkene: Iki PutraningSun kang Sunpilih, padha estokna dhawuhe!
\p \v 36 Nalika swara iku keprungu, Gusti Yesus ketingal piyambakan. Para sakabat padha nyimpen lelakon iku lan nalika samana padha ora martakake apa kang kadeleng mau marang sapa-sapa.
\fig |42_Lk_09_37_RG_1.jpg|span|||| \fig*
\p \v 37 Esuke, bareng padha mudhun saka ing gunung, ana wong akeh kang gumrudug sowan ing ngarsane Gusti Yesus.
\fig |42_Lk_09_38_RG_1.jpg|span|||| \fig*
\p \v 38 Ana siji kang nguwuh, unjuke: Gusti, kawula nyuwun, mugi Paduka karsaa mirsani anak kawula, anak kawula namung satunggal punika.
\fig |42_Lk_09_39_RG_1.jpg|span|||| \fig*
\p \v 39 Saben-saben piyambakipun dipun tempuh dening dhemit, lajeng dadakan njerit, nunten dipun ontang-antingaken ngantos muruh cangkemipun. Dhemit punika tanpa kendel anggenipun nyiksa saha meh boten nate purun ngeculaken.
\p \v 40 Kawula sampun nedha tulung dhateng para sakabat Paduka, supados nundhung dhemit punika, nanging boten saged.
\fig |42_Lk_09_41_RG_1.jpg|span|||| \fig*
\fig |42_Lk_09_41_RG_2.jpg|span|||| \fig*
\fig |42_Lk_09_41_RG_3.jpg|span|||| \fig*
\p \v 41 Gusti Yesus banjur ngandika: Heh, jinis kang ora pracaya lan kang keblinger, nganti pira lawase anggonKu kudu tetunggalan karo kowe lan nyabari kowe? Anakmu gawanen mrene!
\fig |42_Lk_09_42_RG_1.jpg|span|||| \fig*
\fig |42_Lk_09_42_RG_2.jpg|span|||| \fig*
\fig |42_Lk_09_42_RG_3.jpg|span|||| \fig*
\fig |42_Lk_09_42_RG_4.jpg|span|||| \fig*
\fig |42_Lk_09_42_RG_5.jpg|span|||| \fig*
\fig |42_Lk_09_42_RG_6.jpg|span|||| \fig*
\p \v 42 Lan nalika bocah mau nyedhaki Gusti Yesus, banjur dibanting dening dhemite lan diontang-antingake. Nanging dhemit mau nuli didukani dening Gusti Yesus lan bocahe diwarasake sarta dipasrahake marang bapakne.
\p \v 43 Kabeh wong padha kaeraman, marga saka nyumurupi kuwasaning Allah kang samono gedhene iku. (17-43b) Nalika wong kabeh isih padha kaeraman awit saka sakehe pandamele, Gusti Yesus tumuli ngandika marang para sakabate:
\p \v 44 Rungokna lan wigatekna kabeh tembungKu iki: Putraning Manungsa bakal diulungake marang tanganing wong.
\p \v 45 Nanging para sakabat ora ngreti marang pangandika iku, amarga tegese isih peteng tumrap dheweke kabeh, mulane ora bisa mudheng. Ewasamono padha ora wani miterang bab pangandika mau.
\p \v 46 Kacarita para sakabat padha padudon bab sapa sing pinunjul saka ing antarane.
\p \v 47 Nanging Gusti Yesus ora kekilapan tumrap pikirane wong-wong iku. Banjur mundhut bocah cilik siji, diadegake ing sandhinge
\p \v 48 sarta ngandika marang para sakabate: Sing sapa nampani bocah iki atas saka jenengKu, dadi Aku kang ditampani; lan sing sapa nampani Aku, iku dadi nampani kang ngutus Aku. Awit kang cilik dhewe ing antaramu kabeh, iku kang gedhe dhewe.
\p \v 49 Yokanan tumuli matur: Guru, kawula sami sumerep tiyang nundhung dhemit atas asma Paduka, lajeng kawula penging, amargi sanes patunggilan kita.
\p \v 50 Gusti Yesus banjur ngandika: Aja kokpenggak, sabab sing sapa ora nyulayani marang kowe, iku dadi nyarujuki.
\p \v 51 Bareng wis cedhak wektune anggone bakal kasengkakake menyang ing swarga, Gusti Yesus banjur nggalih arep tindak menyang ing Yerusalem,
\p \v 52 tumuli ngirimake utusan sawatara, kang ndhisiki Panjenengane. Iku padha mangkat, banjur padha lumebu ing sawijining desane wong Samaria arep cecawis kagem Panjenengane.
\p \v 53 Nanging wong-wong Samaria padha ora gelem nampani rawuhe, amarga anggone tindak iku menyang Yerusalem.
\p \v 54 Nalika sakabate loro, yaiku Yakobus lan Yokanan, nyumurupi kang mangkono iku, banjur matur: Gusti, punapa Paduka ngarsakaken supados kawula sami ndhatengaken latu saking langit, numpes tiyang-tiyang punika?
\p \v 55 Nanging Gusti Yesus nuli minger ndukani sakabat-sakabat mau.
\p \v 56 Banjur padha mlembar menyang ing desa liyane.
\p \v 57 Nalika padha mbacutake lakune, ana ing tengah dalan iku ana wong kang matur marang Gusti Yesus: Kawula badhe ngetut wingking Paduka, dhatenga pundi kemawon tindak Paduka.
\p \v 58 Paring wangsulane Gusti Yesus: Asu ajag padha duwe rong lan manuk padha duwe susuh, nanging Putraning Manungsa ora kagungan papan kagem nyelehake mustakane.
\p \v 59 Banjur ngandika marang wong liyane: Melua Aku. Ature wong mau: Keparenga kawula kesah ngubur bapak kawula rumiyin.
\p \v 60 Nanging pangandikane Gusti Yesus: Cikben wong mati padha ngubur wong mati, nanging kowe iku lungaa, ngundhangna Kratoning Allah ana ing ngendi-endi.
\p \v 61 Lan ana liyane maneh kang matur: Kawula badhe ngetut wingking Paduka, Gusti, nanging keparenga kawula pamitan rumiyin dhateng brayat kawula.
\p \v 62 Nanging Gusti Yesus ngandika: Saben wong kang wis nyekel waluku, mangka banjur tumoleh marang kang ana ing buri, iku ora pantes tumrap Kratoning Allah.


\c 10
\p \v 1 Sawise iku Gusti nuding wong pitung puluh maneh padha diutus ngloro-ngloro ndhisiki Panjenengane, menyang ing saben kutha lan panggonan kang bakal dirawuhi.
\p \v 2 Kabeh padha dipangandikani: Panene pancen gedhe, nanging sing derep mung sathithik. Mulane padha nyenyuwuna marang kang Kagungan panen, supaya karsaa ngintunake wong-wong kang derep ing panenan.
\p \v 3 Padha mangkata, lah kowe padha Dakutus kayadene cempe menyang ing satengahe asu ajag.
\p \v 4 Aja padha nggawa kanthong utawa cangklong tuwin trumpah sarta sajrone ana ing dalan iku aja uluk salam karo sapa bae.
\p \v 5 Manawa kowe lumebu ing sawijining omah, padha ngucapa mangkene dhisik: Tentrem rahayu mugi wontena ing dalem ngriki.
\p \v 6 Anadene manawa ing kono ana anaking tentrem rahayu, ulukmu salam bakal lestari ana ing kono. Manawa ora ana, ulukmu salam bakal bali marang kowe.
\p \v 7 Kowe tetepa ana ing kono, mangana lan ngombea apa kang disuguhake marang kowe, amarga wong nyambut-gawe iku wis samesthine oleh pituwas. Aja ngolah-ngalih pamondhokmu.
\p \v 8 Lan manawa kowe lumebu ing sawijining kutha sarta ditampani ana ing kono, mangana apa kang disuguhake marang kowe,
\p \v 9 wong kang padha lara ing kono padha warasna, apamaneh wong-wong padha tuturana: Kratoning Allah wis nyedhaki kowe.
\p \v 10 Nanging manawa kowe lumebu ing sawijining kutha mangka kowe ora ditampani, lungaa menyang ing dalan-dalan gedhe ing kutha iku sarta nguwuha mangkene:
\p \v 11 Dalasan bleduging kuthamu kang tumempel ing sikilku dakketabake ana ing ngarepmu, nanging sumurupa: Kratoning Allah wis cedhak.
\p \v 12 Aku pitutur marang kowe: Ing dina iku Sodom bakal luwih entheng tanggungane katimbang karo kutha iku.
\p \v 13 Bilai kowe kutha Khorazim! Bilai kowe kutha Betsaida! Amarga saupama ing kutha Tirus lan ing kutha Sidon ana mukjijat-mukjijat kaya kang kalakon ana ing tengah-tengahmu, mesthi wis biyen-biyen anggone mratobat kalawan manganggo bagor lan linggih ing awu.
\p \v 14 Nanging besuk ing dinane pangadilan tanggungane Tirus lan Sidon bakal luwih entheng katimbang karo kowe!
\p \v 15 Apadene kowe kutha Kapernaum, apa kowe bakal kaluhurake nganti sundhul ing langit? Ora, kowe bakal ambles tumeka ing teleng palimengan.
\p \v 16 Sing sapa ngrungokake kowe, iku ngrungokake Aku lan sing sapa nampik marang kowe, iku nampik marang Aku. Mangka kang nampik marang Aku, iku nampik marang Panjenengane kang ngutus Aku.
\p \v 17 Kacarita sakabat pitung puluh mau padha bali kanthi bungah sarta padha munjuk: Gusti, dalasan para dhemit sami nungkul dhateng kawula awit saking asma Paduka.
\p \v 18 Gusti Yesus banjur ngandika: Aku ndeleng Iblis tiba saka ing langit kaya cumlereting kilat.
\p \v 19 Lah kowe wis padha Dakparingi panguwasa ngidaki ula lan kalajengking, tuwin nahan kakuwataning mungsuh, satemah ora ana kang mbebayani tumrap kowe.
\p \v 20 Nanging sanadyan mangkono, aja padha mbungahi marga saka roh-roh iku padha nungkul marang kowe, nanging padha bungaha marga jenengmu wis katulisan ana ing swarga.
\p \v 21 Ing nalika iku Gusti Yesus sukarena ing sajroning panggalih banjur matur: Dhuh, Rama, Gustinipun langit kaliyan bumi. Kawula ngunjukaken genging panuwun, dene prakawis punika sadaya Paduka damel wados tumrap para winasis, nanging Paduka lairaken dhateng lare alit. Inggih, Rama, Kawula saos panuwun wonten ing ngarsa Paduka, dene punika ingkang dados keparenging panggalih Paduka.
\p \v 22 Samubarang kabeh wis kapasrahake marang Aku dening RamaKu lan ora ana wong kang sumurup sang putra iku sapa, kajaba Sang Rama, mangkono uga Sang Rama iku sapa, kajaba Sang Putra lan wong kang kawedharan dening Sang Putra, marga saka keparenging panggalihe.
\p \v 23 Sawise mangkono Gusti Yesus banjur minger mirsani para sakabate sarta dipangandikani piyambak: Begja mripat kang ndeleng apa kang padha kokdeleng.
\p \v 24 Amarga Aku pitutur marang kowe: Akeh nabi lan ratu kang kepengin nyumurupi kang padha kokdeleng, nanging ora kalakon, sarta kang kepengin ngrungokake apa kang kokrungokake, nanging ora bisa kalakon.
\fig |42_Lk_10_25_RG_1.jpg|span|||| \fig*
\p \v 25 Ing sawijining dina ana ahli Toret ngadeg sumedya nyoba marang Gusti Yesus, ature: Guru, punapa ingkang kedah kula lampahi, amrih kula angsal gesang langgeng?
\fig |42_Lk_10_26_RG_1.jpg|span|||| \fig*
\p \v 26 Paring wangsulane Gusti Yesus: Kang katulisan ing Toret kapriye? Apa kang kokwaca ing kono?
\fig |42_Lk_10_27_RG_1.jpg|span|||| \fig*
\p \v 27 Atur wangsulane wong iku: Kowe tresnaa marang Pangeran, Allahmu, kalawan gumolonging nyawamu sarta kalawan sakabehing kakuwatanmu apadene kalawan gumolonging budimu. Lan marang sapepadhamu dikaya marang awakmu dhewe.
\fig |42_Lk_10_28_RG_1.jpg|span|||| \fig*
\p \v 28 Pangandikane Gusti Yesus marang wong mau: Wangsulanmu iku bener; iku lakonana, temah kowe bakal urip.
\p \v 29 Nanging sarehne wong mau arep mbenerake awake dhewe, mulane banjur matur marang Gusti Yesus: Lajeng ingkang dados sesami kula punika sinten?
\fig |42_Lk_10_30_RG_1.jpg|span|||| \fig*
\fig |42_Lk_10_30_RG_2.jpg|span|||| \fig*
\p \v 30 Paring wangsulane Gusti Yesus: Ana wong lumaku mudhun saka ing kutha Yerusalem menyang ing kutha Yerikho; iku tumiba ing tanganing begal, banjur ora mung diblejedi bae, nanging nganggo dipilara nganti setengah mati, nuli ditinggal.
\fig |42_Lk_10_31_RG_1.jpg|span|||| \fig*
\p \v 31 Kapinujon ana imam kang liwat ing kono. Bareng weruh wong mau, terus lumaku bae, metu ing sabrange dalan.
\fig |42_Lk_10_32_RG_1.jpg|span|||| \fig*
\p \v 32 Mangkono uga wong Lewi, kang satekane ing kono lan weruh wong mau iya mung liwat bae, metu ing sabrange dalan.
\p \v 33 Tumuli ana wong Samaria, kang lelungan uga liwat ing kono. Bareng weruh wong mau, trenyuh atine marga saka welase.
\fig |42_Lk_10_34_RG_1.jpg|span|||| \fig*
\fig |42_Lk_10_34_RG_2.jpg|span|||| \fig*
\p \v 34 Wong mau banjur diparani, tatu-tatune diperban, sawise mangkono nuli dikopoh lenga lan anggur, banjur ditunggangake ing kuldine digawa menyang ing panginepan sarta dirukti.
\fig |42_Lk_10_35_RG_1.jpg|span|||| \fig*
\p \v 35 Esuke kang duwe panginepan diwenehi dhuwit rong dinar, sarta diweling: Tiyang punika kula aturi mulasara, bab wragadipun, langkungipun saking samanten, kula ingkang badhe nglintoni, benjing manawi kula wangsul.
\fig |42_Lk_10_36_RG_1.jpg|span|||| \fig*
\p \v 36 Lah manut panemumu, wong telu iku sing endi sing dadi pepadhane wong sing dibegal mau?
\p \v 37 Atur wangsulane: Inggih tiyang ingkang nandukaken kawelasan dhateng piyambakipun punika. Pangandikanae Gusti Yesus: Wis mundura, lan nglakonana mangkono uga!
\p \v 38 Kacarita anggone padha lumaku ndherekake Gusti Yesus tekan ing sawijining desa. Ana ing kono Panjenengane ditampani dening wong wadon kang aran Marta ana ing omahe.
\p \v 39 Wong iku duwe sadulur wadon jenenge Maryam, iku linggih cedhak ing sampeyane Gusti lan tansah ngrungokake pangandikane,
\p \v 40 dene Marta ribut banget anggone leladi, mulane banjur marek sarta munjuk: Gusti, punapa Paduka boten nggalih, bilih sadherek kawula metelaken kawula lelados piyambak? Mila mugi Paduka dhawuhi ngrencangi kawula.
\p \v 41 Nanging Gusti mangsuli, pangandikane: Marta, Marta, kowe iku nyumelangake lan nggrantesake prakara akeh,
\p \v 42 mangka kang prelu iku mung siji: Maryam wis milih panduman kang becik dhewe, kang ora bakal kajupuk saka ing dheweke.


\c 11
\p \v 1 Ing sawijining dina Gusti Yesus ndedonga ana ing salah sawijining panggonan; bareng wis kendel, ana sakabate siji kang munjuk: Gusti, kawula mugi sami Pduka wulang ndedonga, sami kados ingkang dipun wulangaken dening Nabi Yokanan dhateng para sakabatipun.
\p \v 2 Gusti Yesus banjur mangsuli, pangandikane: Manawa kowe padha ndedonga, padha munjuka mangkene: Dhuh Rama, asma Paduka mugi kasucekna; Kraton paduka mugi rawuha.
\p \v 3 Kawula mugi kaparingana rejeki kawula ing saben dintenipun ing sacekapipun.
\p \v 4 Saha mugi karsaa ngapunten dosa kawula, awitdene kawula inggih sami ngapunten dhateng saben tiyang ingkang kalepatan dhateng kawula. Punapa malih mugi kawula sampun ngantos katandukaken dhateng ing panggodha.
\p \v 5 Banjur padha dipangandikani maneh mangkene: Manawa panunggalanmu ing wayah tengah wengi menyang ing omahe mitrane lan kandha: Sadulur, bok aku kokutangi roti telu bae.
\p \v 6 Sabab ana mitraku kang lelungan mampir ing omahku, mangka aku ora duwe apa-apa, kang kena daksuguhake;
\p \v 7 apa iya sing ana ing sajroning omah bakal mangsuli: Aja ngribedi aku, ta, lawange wis dakkancing, aku lan anak-anakku wis padha mapan turu, aku ora bisa tangi menehi kowe.
\p \v 8 Aku pitutur marang kowe: Sanadyan oraa tangi lan menehi, marga iku mitrane, nanging marga saka anggone ora idhep isin iku, mesthi iya bakal banjur tangi uga, menehi apa kang dibutuhake.
\p \v 9 Mulane aku pitutur ing kowe: Nyenyuwuna, temah bakal kaparingan; padha ngupayaa, temah bakal oleh, padha thothok-thothoka, temah bakal kawenganan.
\p \v 10 Amarga saben wong kang nyenyuwun, bakal tampa, lan kang golek, bakal oleh, tuwin kang thothok-thothok, iku bakal kawenganan.
\p \v 11 Sapa ta panunggalanmu kang jeneng bapa, manawa dijaluki iwak anake, bakal menehi ula, kanggo ijole iwak?
\p \v 12 Utawa, manawa njaluk endhog, apa iya banjur diwenehi kalajengking?
\p \v 13 Dadi, yen kowe, sanadyan ala, padha mangreti ing bab paweweh kang becik marang anak-anakmu, apamaneh Ramamu kang ana ing swarga mesthi bakal maringi Roh Suci marang kang padha nyenyuwun.
\fig |42_Lk_11_14_RG_1.jpg|span|||| \fig*
\p \v 14 Ing sawijining dina Gusti Yesus nundhung dhemit kang marakake bisu marang wong. Bareng dhemite wis metu, wonge bisa calathu. Wong akeh padha kaeraman.
\fig |42_Lk_11_15_RG_1.jpg|span|||| \fig*
\p \v 15 Nanging ana saweneh kang padha ngucap mangkene: Anggone nundhung dhemit iku nganggo panguwasane Beelzebul panggedhening para dhemit.
\p \v 16 Lan ana maneh kang padha nyoba marang Gusti Yesus, nyuwun pratandha saka ing swarga.
\fig |42_Lk_11_17_RG_1.jpg|span|||| \fig*
\p \v 17 Nanging Gusti Yesus ora kekilapan marang pikirane wong-wong mau, mulane banjur ngandika: Saben krajan kang pecah, iku mesthi rusak, lan saben brayat kang wargane padha dredah, mesthi rusak.
\p \v 18 Manawa Iblis iku uga dredah karo awake dhewe, kapriye bisane tulus krajane?
\p \v 19 Dadi, yen Aku nundhung dhemit iku nganggo panguwasane Beelzebul, para muridmu anggone nundhung nganggo panguwasane sapa? Mulane iya iku kang bakal padha njeksani kowe.
\fig |42_Lk_11_20_RG_1.jpg|span|||| \fig*
\p \v 20 Nanging manawa Aku nundhung dhemit nganggo panguwasaning Allah, dadine Kratoning Allah wis nekani kowe.
\p \v 21 Manawa ana wong kang rosa sarta sikep gegaman ganep ngreksa bale omahe dhewe, barang darbeke bakal slamet.
\p \v 22 Nanging manawa katekan wong kang luwih rosa sarta banjur ditempuh lan dikalahake, kabeh gegamane kang diandelake bakal dirampas, la barang darbeke bakal diedum-edum dadi jarahan.
\p \v 23 Sing sapa ora nyarujuki Aku, iku nglawan marang Aku sarta sing sapa ora melu anggonKu nglumpukake, iku dadi mbuyarake.
\p \v 24 Samangsa dhemit iku wis metu saka ing wong, banjur nglembara menyang ing papan-papan kang mluwa golek palereman, nanging sarehne ora oleh, nuli muni mangkene: Dakulihane tilas omahku.
\p \v 25 Banjur bali, omahe ketemu wis disaponi resik lan tumata becik.
\p \v 26 Tumuli metu lunga ngajak dhemit pitu liyane kang luwih ala katimbang karo dheweke, sarta banjur padha mlebu lan manggon ana ing kono, satemah wong mau alane ngungkuli sakawit.
\p \v 27 Nalika Gusti Yesus isih ngandika, ana sawijining wong wadon saka ing satengahe wong akeh kang nguwuh marang Panjenengane, unjuke: Rahayu ibu ingkang sampun nggarbini Paduka saha payudara ingkang sampun Paduka sesep.
\p \v 28 Nanging Gusti Yesus banjur ngandika: Kang rahayu iku wong-wong kang padha ngrungokake pangandikaning Allah lan digatekake.
\p \v 29 Bareng wong akeh padha ngrubung Panjenengane, Gusti Yesus nuli ngandika: Jinis iki ala, kok padha nyuwun pratandha, nanging ora bakal padha kaparingan kajaba mung pratandhane Nabi Yunus.
\p \v 30 Sabab kayadene Nabi Yunus anggone dadi pratandha tumrap wong-wong ing kutha Niniwe, samono uga Putraning Manungsa iya bakal dadi pratandha tumrap jinis iki.
\p \v 31 Besuk ing dinane pangadilan, ratu putri saka ing tanah Kidul bakal maju bareng karo jinis iki lan bakal ngukumi wong-wong iku. Amarga ratu iki rawuh saka ing pungkasaning bumi arep mirengake kawicaksanane Sang Prabu Suleman, mangka satemene kang ana ing kene iki ngungkuli Sang Prabu Suleman.
\p \v 32 Besuk ing dina pangadilan, wong-wong ing Niniwe bakal padha tangi bebarengan karo jinis iki, lan bakal ngukumi wong-wong iki. Amarga wong-wong Niniwe iku bareng ngrungokake pituture Nabi Yunus banjur padha mratobat, mangka satemene kang ana ing kene iki ngungkuli Nabi Yunus.
\p \v 33 Ora ana wong nyumed damar kang banjur didekek ing longan utawa ditutupi ing tompo, nanging didekek ing jodhog, supaya kabeh wong kang lumebu bisa ndeleng padhange.
\p \v 34 Mripatmu iku dadi damaring badanmu. Manawa mripatmu waras, badanmu sakojur kapadhangan, nanging manawa mripatmu ora waras, badanmu dadi peteng.
\p \v 35 Mulane sing awas, pepadhang kang ana ing kowe iku aja nganti dadi peteng.
\p \v 36 Manawa badanmu sakojur padhang lan ora ana perangane kang peteng, mesthi kabeh dadi padhang, iya kaya yen kowe kena ing soroting damar.
\p \v 37 Bareng Gusti Yesus wis rampung anggone memulang, ana sawijining wong Farisi ngaturi dhahar ana ing omahe. Panjenengane iya banjur lumebet sarta lenggah dhahar.
\p \v 38 Wong Farisi mau bareng weruh dadi gumun, dene Gusti Yesus sadurunge dhahar kok ora wijik dhisik.
\p \v 39 Nanging Gusti Yesus banjur ngandika marang wong-wong mau: Kowe para wong Farisi, kowe padha ngresiki jabaning tuwung lan pinggan, nanging ing jeromu kebak isi rampasan lan piala.
\p \v 40 Heh, wong-wong bodho, Panjenengane kang nitahake jabane apa ora nitahake jerone?
\p \v 41 Mung bae isine iku danakna, lah ing mengko kabeh-kabehe bakal dadi resik tumrap kowe.
\p \v 42 Nanging bilai kowe, heh, para wong Farisi, amarga kowe padha mbayar pra sapuluhan kanggo majegi godhong merdinah, inggu lan sawarnane jejanganan, nanging kowe padha nglirwakake kaadilan lan katresnaning Allah. Sing siji kudu dilakoni, lan sijine aja dilirwakake.
\p \v 43 Bilai kowe, heh, wong-wong Farisi, amarga kowe padha seneng linggih ing ngarep ana ing papan pangibadah lan seneng tampa pakurmatan ana ing pasar.
\p \v 44 Bilai kowe, amarga kowe iku kayadene kuburan kang tanpa tenger; wong-wong kang lumaku ing sadhuwure ora weruh.
\p \v 45 Tumuli ana sawijine ahli Toret kang mangsuli, ature: Guru, manawi Panjenengan ngandika makaten punika, ateges ugi ngremehaken golongan kula.
\p \v 46 Nanging Panjenengane banjur mangsuli, pangandikane: Kowe iya padha bilai, heh, ahli-ahli Toret, amarga kowe padha ngemoti gegawan kang ora bisa kaangkat marang wong, nanging kowe dhewe ora nganti ndumuk gegawan iku kalawan drijimu siji bae.
\p \v 47 Bilai kowe; amarga kowe padha mbangun pasareane para nabi, mangka leluhurmu dhewe kang nyedani.
\p \v 48 Dadine kowe padha ngaku, yen kowe padha mbenerake pratingkahe leluhurmu, sabab iku padha nyedani para nabi mau, dene kowe padha mbangun pasareane.
\p \v 49 Mulane kawicaksananing Allah ngandika: Ingsun bakal ngutus para nabi lan para rasul, marang wong-wong iku, sarta panunggalane iku ana saparo kang bakal dipateni lan kang dianiaya.
\p \v 50 Supaya jinis iki katempuhna getihe sakehe para nabi kang wis kawutahake wiwit nalika bumi katitahake,
\p \v 51 wiwit saka getihe Habel nganti getihe Zakharia, kang kapatenan ana ing antarane misbyah lan Padalemaning Allah. Malah Aku pitutur ing kowe: Jinis iki mesthi bakal katempuhake.
\p \v 52 Bilai kowe, heh, para ahli Toret, amarga kowe wus padha njupuk kuncining kawruh; kowe dhewe ora lumebu, nanging wong kang arep lumebu padha kokalang-alangi.
\p \v 53 Bareng Gusti Yesus wis jengkar saka ing papan kono, para ahli Toret lan para wong Farisi padha ngincim-incim marang Panjenengane lan ngebyuki Panjenengane kalawan prakara warna-warna,
\p \v 54 apadene padha ngudi mancing-mancing, supaya krungu pangandika kang mijil saka ing lesane, kang kena kanggo dhadhakan nangkep Panjenengane.


\c 12
\p \v 1 Nalika samana ewon wong kang padha nglumpuk, nganti padha suk-sukan. Gusti Yesus banjur paring piwulang, kang dhisik marang para sakabate, pangandikane: Padha diawas marang ragine wong Farisi, yaiku bab lamising budine.
\p \v 2 Ora ana barang kang katutupan kang ora bakal kawiyak, lan ora ana barang kang kasidhem kang ora bakal kaweruhan.
\p \v 3 Mulane apa kang kokkandhakake ana ing petengan iku bakal kaprungu ana ing padhangan, sarta apa kang kokkandhakake kalawan bisik-bisik ana ing kamar, iku bakal kawartakake saka ing payon.
\p \v 4 Aku pitutur marang kowe, heh, mitra-mitraKu, aja wedi marang wong-wong kang bisa mateni badan, nanging sawise mangkono ora bisa apa-apa maneh.
\p \v 5 Kowe padha Daktuduhi, sapa kang kudu kokwedeni. Padha wedia marang Panjenengane, kang sawise mateni iya kawasa nyemplungake wong menyang ing naraka. Sabenere Aku pitutur marang kowe: Iya Panjenengane iku kang kudu kokwedeni.
\p \v 6 Manuk emprit lima rak mung payu rong dhuwit? Ewasamono ora ana siji-sijia kang disupekake dening Gusti Allah,
\p \v 7 malah dalasan rambuting sirahmu iku wis dietung kabeh. Mulane aja padha wedi, ajimu rak ngungkuli manuk emprit pirang-pirang.
\p \v 8 Aku pitutur ing kowe: Saben wong kang ngakoni Aku ana ing sangareping wong, iku iya bakal diakoni dening Putraning Manungsa ana ing ngareping para malaekating Allah.
\p \v 9 Nanging sing sapa nyelaki Aku ana ing ngareping wong, iya bakal diselaki ana ing ngarepane para malaekating Allah.
\p \v 10 Sing sapa ngucapake tembung kang nglawan marang Putraning Manungsa, iku bakal diapura, nanging sing sapa nyenyamah marang Sang Roh Suci, iku bakal ora diapura.
\p \v 11 Manawa kowe padha diladekake marang ngarsane para pradata-agama, apa marang ngarsane para pamarentah utawa para kang ngasta panguwasa, aja padha sumelang, kapriye lan apa kang kudu kokaturake ana ing panjawabmu.
\p \v 12 Amarga ing wektu iku uga Sang Roh Suci bakal muruki kowe apa kang kudu kokaturake.
\p \v 13 Tumuli ana wong panunggalane wong akeh iku kang matur marang Gusti Yesus: Guru, Paduka mugi karsaa ndhawuhi sadherek kawula, supados andum warisan kaliyan kawula.
\p \v 14 Nanging Gusti Yesus ngandika marang wong mau: Sadulur, sapa sing ngangkat Aku dadi hakim utawa dadi panengah ana ing antaramu?
\p \v 15 Banjur ngandika marang wong akeh: Sing padha awas, wekanana sakabehing budi kethaha, sabab sanadyan wong duwe bandha nganti akeh banget, uripe wong iku ora gumantung marang kasugihane iku.
\p \v 16 Sawise mangkono banjur padha dipangandikani kalawan pasemon mangkene: Ana sawijining wong sugih, pametuning palemahane akeh banget.
\p \v 17 Banjur mikir: Kapriye ya, rekane, aku ora duwe enggon kanggo nyimpen pametu samono akehe iku.
\p \v 18 Tumuli calathu: Wis, enake mangkene bae: lumbung-lumbungku dakbubrahane, banjur gawe sing luwih gedhe, kabeh gandumku lan barang-darbekku daksimpene ana ing kono.
\p \v 19 Nyawaku nuli dakkandhanane: Heh, nyawaku, kowe wis duwe bandha akeh banget, cukup kanggo urip pirang-pirang taun, mulane ngasoa, mangana, ngombea lan seneng-senenga.
\p \v 20 Ananging dhawuhe Gusti Allah marang wong mau: Heh, wong kang tanpa budi, bengi iki uga nyawanira bakal kapundhut saka ing sira. Lan apa kang wis sira cawisake iku, kanggo apa bakale?
\p \v 21 Iya kaya mangkono iku kadadeane wong kang nglumpukake bandha kanggo awake dhewe, mangka ora duwe kasugihan ana ing ngarsaning Allah.
\p \v 22 Gusti Yesus banjur ngandika marang para sakabate: Mulane Aku pitutur marang kowe: Aja padha sumelang ing bab uripmu, apa kang bakal kokpangan, lan aja sumelang ing bab awakmu, apa kang bakal koksandhang.
\p \v 23 Amarga urip iku ajine ngungkuli pangan lan badan iku ngungkuli sandhangan.
\p \v 24 Padha delengen, manuk gagak iku ora padha nyebar lan ora derep apadene ora duwe gudhang utawa lumbung, ewasamono padha diparingi pangan dening Gusti Allah. Ajimu rak ngungkuli manuk-manuk iku banget!
\p \v 25 Sapa ta panunggalanmu kang marga saka sumelang bisa nyambungi umure saasta?
\p \v 26 Dadi yen kowe bab kang sepele dhewe bae ora bisa, kapriye dene kok nyumelangake bab liya-liyane?
\p \v 27 Padha tamatna kembang bakung kae, ora ngantih ora nenun, ewadene pituturKu marang kowe: Sang Prabu Suleman sajrone sagunging kaluhurane, pangagemane ora ngungkuli endahe salah sijine kembang iku.
\p \v 28 Dadi, yen suket ing ara-ara, kang saiki isih ana, sesuk kabuwang ing geni, iku dipanganggoni dening Gusti Allah nganti kaya mangkono, saya maneh kowe, heh, wong kang cupet ing pangandel!
\p \v 29 Mulane aja padha mrihatinake apa kang bakal kokpangan lan kokombe sarta aja melang-melang.
\p \v 30 Awit iku kabeh kang diupaya dening wong kang ora wanuh marang Gusti Allah. Ramamu rak ora kekilapan, yen iku kabeh dadi kabutuhanmu.
\p \v 31 Nanging Kratoning Allah iku padha upayanen, nuli kabeh iku mau bakal diwuwuhake marang kowe.
\p \v 32 Aja padha wedi, heh pepanthan cilik! Amarga Ramamu wis kepareng maringake Kraton iku marang kowe.
\p \v 33 Barang darbekmu dolana kabeh, banjur dedanaa! Gawea kanthong-kanthong kang ora bisa lawas, nglumpukna rajabrana ing swarga, kang ora bakal entek, kang ora bakal katekanan maling sarta ora bakal karusak dening renget.
\p \v 34 Amarga ing ngendi dununge bandhamu, iya ing kono dununging atimu.
\p \v 35 Lambungmu ajeg sabukana lan damarmu ajeg muruba.
\p \v 36 Sarta kowe padha kayaa wong-wong kang nganti-anti rawuhe bendarane saka pahargyan memanton, supaya manawa wis kondur lan thothok-thothok lawang, enggal bisa ngengani lawang.
\p \v 37 Begja para abdi kang sarawuhe bendarane ketemu melek. Aku pitutur ing kowe: Satemene bendara mau bakal sabukan, abdine padha didhawuhi mangan bebarengan, bendarane bakal nyedhaki ngladeni.
\p \v 38 Lan manawa rawuhe ing tengah wengi utawa ing wayah bangun esuk mangka para abdi mau ketemu mangkono, begja wong-wong iku.
\p \v 39 Nanging sumurupa: Saupama kang duwe omah ngreti tekane maling jam pira, mesthi ora bakal ngetogake bae omahe dibabah.
\p \v 40 Mulane kowe kabeh padha tansah rumantia, awit rawuhe Putraning Manungsa iku ing wektu kang ora koknyana.
\p \v 41 Petrus banjur munjuk: Gusti, ingkang Paduka karsakaken kanthi pasemon punika punapa kawula sakanca, punapa inggih dhateng tiyang sadaya?
\p \v 42 Paring wangsulane Gusti: Sapa ta kang dadi pitayaning omah kang setya lan pinter, kang bakal diangkat dening bendarane dadi tetuwaning para abdi kang nyadhongi pangan marang dheweke kabeh ing wayah kang wis katemtokake?
\p \v 43 Begja abdi kang ketemu nindakake kawajibane nalika bendarane rawuh.
\p \v 44 Aku pitutur marang kowe: Satemene bendarane mau mesthi bakal ngangkat dheweke dadi abdi kang tinanggenah rumeksa marang sabarang kagungane bendarane kabeh.
\p \v 45 Nanging manawa abdi mau duwe gagasan mangkene: Bendaraku kok ora rawuh-rawuh, banjur wiwit nggitiki para abdi lanang lan wadon, sarta mangan lan ngombe nganti mendem,
\p \v 46 samangsa bendarane rawuh ing dina kang ora kanyana lan ing wayah kang ora disumurupi, mesthi wong mau bakal dipateni lan dianggep padha bae karo wong kang ora setya.
\p \v 47 Anadene abdi kang ngreti marang karsane bendarane, mangka ora cecawis utawa ora nindakake apa kang dikarsakake dening bendarane, iku bakal digebugi marambah-rambah.
\p \v 48 Nanging sing ora ngreti marang karsane bendarane, mangka banjur nindakake apa kang kagolong kena ing ukuman gebug, iku bakal tampa paukuman gebug, sawatara. Saben wong kang kaparingan akeh, iku bakal kapundhutan akeh, sarta kang dipracaya akeh, bakal kapundhutan luwih dening akeh.
\p \v 49 TekaKu iki nibakake geni ing bumi lan apa kang Dakkarepake, manawa wis murub?
\p \v 50 Aku kudu nampani baptis lan sapira gedhene kasusahaning atiKu, sadurunge iku rampung!
\p \v 51 Apa pangiramu, tekaKu ing bumi iki nggawa karukunan? Ora, Aku pitutur marang kowe: Aku ora nggawa katentreman, nanging nuwuhake crah.
\p \v 52 Amarga wiwit saiki wong lima kang tunggal saomah bakal crah, kang telu karo kang loro, kang loro karo kang telu.
\p \v 53 Kabeh bakal padha crah, bapa karo anake lanang, lan anak lanang karo bapakne, embok karo anake wadon, lan anak wadon karo embokne, embok maratuwa karo mantune wadon, lan mantu wadon karo embokne maratuwa.
\p \v 54 Ana maneh pangandikane Gusti Yesus marang wong akeh: Manawa kowe padha weruh mendhung jumedhul ing sisih kulon, kowe banjur bisa kandha: Arep udan, lan tumuli iya kalakon mangkono.
\p \v 55 Sarta manawa kowe weruh angin saka kidul, kowe banjur kandha: Mengko bakal panas gumemplang, lan iku iya tumuli kalakon mangkono.
\p \v 56 Heh, wong lamis, semuning bumi lan langit kowe padha bisa niteni, yagene kowe ora bisa niteni kaanane jaman saiki?
\p \v 57 Lan maneh yagene kowe padha ora netepake dhewe apa kang bener?
\p \v 58 Amarga, manawa kowe karo lawananmu padha arep ngadhep marang ing ngarsane pamarentah, ana ing dalan ngudia rukun karo wong mau, supaya kowe aja nganti diladekake ing ngarsane hakim, lan hakim banjur masrahake kowe marang pambantune sarta pambantu iki tumuli nglebokake kowe marang ing pakunjaran.
\p \v 59 Aku pitutur marang kowe: Kowe ora bakal metu saka ing kono sadurunge utangmu sah.


\c 13
\p \v 1 Nalika samana ana wong sawatara kang padha sowan ing ngarsane Gusti Yesus ngaturi uninga bab wong-wong Galilea kang padha kawutahake getihe dening Sang Pilatus, diworake ing getih kurban kang diunjukake dening wong-wong mau.
\p \v 2 Paring wangsulane Gusti Yesus: Apa pangiramu wong-wong Galilea iki luwih gedhe dosane katimbang karo dosane wong-wong Galilea liyane kabeh, jalaran banjur ketaman lelakon kang kaya mangkono iku?
\p \v 3 Ora, kandhaKu marang kowe. Nanging manawa kowe ora padha mratobat, kowe bakal padha tiwas kabeh kanthi patrap mangkono.
\p \v 4 Utawa maneh apa pangiramu wong wolulas kang padha mati kerubuhan menara ing Siloam kae kaluputane ngluwihi wong ing Yerusalem liyane kabeh?
\p \v 5 Aku pitutur marang kowe: Ora. Nanging manawa kowe kabeh padha ora mratobat, bakal tiwas kanthi patrap mangkono.
\p \v 6 Gusti Yesus banjur paring pasemon mangkene: Ana wong kang duwe wit anjir, kang katandur ing pakebonane anggur, banjur diparani digoleki wohe, nanging ora oleh.
\p \v 7 Tumuli calathu marang kang ngurus kebon anggur iku: Iki wis telung taun aku golek wohe, kok ora ana. Mulane tegoren bae wit iki! Kanggo apa urip ana ing lemah kene tanpa guna!
\p \v 8 Wangsulane wong mau: Bendara, kajengipun gesang sataun engkas, siti sakubengipun badhe kula paculi lan wit punika badhe kula rabuk,
\p \v 9 bokmanawi taun ngajeng saged awoh; manawi boten, inggih lajeng kategora kemawon.
\p \v 10 Ing sawijining dina, pinuju dina Sabat, Gusti Yesus memulang ana ing salah sawijining papan pangibadah.
\p \v 11 Ing kono ana wong wadon kang kapanjingan dhemit wis wolulas taun, satemah banjur lara lan dadi wungkuk, ora bisa ngadeg jejeg.
\p \v 12 Bareng Gusti Yesus mirsa wong mau, banjur ditimbali sarta dipangandikani mangkene: He, mbok, lelaramu wis mari.
\p \v 13 Tumuli ditumpangi asta, lan sanalika iku uga wong wadon mau bisa ngadeg jejeg maneh lan banjur ngluhurake asmaning Allah.
\p \v 14 Nanging kepalane papan pangibadah iku nepsu, jalaran Gusti Yesus nyarasake wong ing dina Sabat, banjur calathu marang wong akeh: Dina iku ana enem sing kanggo nyambut-gawe. Mulane tekaa ing salah sijine dina iku supaya diwarasake, nanging aja ing dina Sabat.
\p \v 15 Nanging Gusti mangsuli, pangandikane: Heh, wong-wong lamis, apa panunggalanmu ing dina Sabat ora nguculi sapine utawa kuldine saka ing kandhang banjur diombekake.
\p \v 16 Apamaneh wong wadon iki, kang wis wolulas taun lawase kabanda dening Iblis, apa ora prelu diuculi bebandane ing dina Sabat, amarga iki tedhak turune Rama Abraham?
\p \v 17 Nalika Panjenengane ngandika mangkono iku, kabeh kang nglawan padha kisinan, dene wong akeh padha bungah awit saka anane kabeh kang katindakake dening Panjenengane kang sarwa luhur iku.
\p \v 18 Gusti Yesus banjur ngandika: Kratone Allah iku upamane apa, lan kena Dakupamakake apa?
\p \v 19 Iku kena diupamakake wiji sawi, kang kajupuk lan kasebar dening wong ana ing pakebonane, banjur thukul lan dadi uwit, nganti manuk-manuk ing awang-awang padha nusuh ana ing pang-pange.
\p \v 20 Lan pangandikane maneh mangkene: Kratone Allah iku, kena Dakupamakake apa?
\p \v 21 Iku upamane kayadene ragi kang dijupuk dening wong wadon lan dicarubake ing glepung trigu telung taker, nganti kemrasukan kabeh.
\p \v 22 Gusti Yesus banjur ndlajahi kutha-kutha lan desa-desa sinambi memulang lan nglajengake tindake menyang ing Yerusalem.
\p \v 23 Tumuli ana wong kang munjuk mangkene: Gusti, tiyang ingkang kapitulungan wilujeng punika punapa namung sakedhik?
\p \v 24 Paring wangsulane Gusti Yesus marang wong-wong kang ana ing kono: Padha mbudidayaa lumebu ing lawang kang ciyut! Sabab Aku pitutur marang kowe: Akeh wong kang ngudi lumebu, nanging ora bisa.
\p \v 25 Manawa kang kagungan dalem wis jumeneng lan wis ngancing lawang, lan kowe wiwit ngadeg ana ing jaba ndhodhog lawang kalawan matur: Gusti, kawula nyuwun kori! Panjenengane bakal mangsuli mangkene: Aku ora ngreti, kowe iku saka ngendi.
\p \v 26 Kowe bakal matur: Kawula sampun nate sami nedha lan ngombe wonten ing ngarsa Paduka, sarta Paduka sampun paring piwulang wonten ing margi-margi ing kitha kawula.
\p \v 27 Nanging Panjenengane bakal ngandika marang kowe: Aku ora ngreti, kowe iku saka ing ngendi, padha sumingkira saka ing ngarepKu, heh wong kang padha gawe piala!
\p \v 28 Ing kono bakal ana panangis lan keroting untu, samasa kowe bakal padha weruh Rama Abraham lan Rama Iskak sarta Rama Yakub apadene sakabehing nabi padha ana ing Kratoning Allah, mangka kowe dhewe padha kabuwang menyang ing jaba,
\p \v 29 sarta bakal ana wong kang padha teka saka ing wetan lan kulon lan tuwin saka ing lor lan kidul, padha bakal linggih mangan ana ing Kratoning Allah.
\p \v 30 Lah ana pamburi kang bakal padha dadi pangarep, lan ana pangarep kang bakal padha dadi pamburi.
\p \v 31 Ing nalika iku ana wong Farisi sawatara kang padha sowan lan matur marang Gusti Yesus: Panjenengan kula aturi sumingkir saking ngriki, awit Sang Prabu Herodhes badhe ngangkah nyedani Panjenengan.
\p \v 32 Paring wangsulane Gusti Yesus: Padha lungaa, kandhaa marang asu wawar iku: Aku nundhungi dhemit lan marasake wong, ing dina iki lan sesuk, dene ing telung dinane Aku bakal wis rampung.
\p \v 33 Nanging ing dina iki, lan sesuk tuwin besuk emben Aku kudu nerusake lakuKu, amarga ora samesthine kang jeneng nabi dipateni ora ana ing Yerusalem.
\p \v 34 Yerusalem, Yerusalem, kowe kang mateni para nabi lan mbenturi watu marang wong-wong kang padha diutus nemoni kowe. Wis makaping-kaping anggonKu arep nglumpukake anak-anakmu, padha kaya babon anggone nglumpukake kuthuk-kuthuke ana ing sangisoring swiwine, nanging kowe ora ngolehake.
\p \v 35 Lah omahmu bakal kapasrahake suwung marang kowe. Nanging Aku pitutur marang kowe: Kowe bakal padha ora ndeleng Aku maneh nganti tumeka ing wektune kowe padha calathu mangkene: Binerkahana kang rawuh atas asmaning Pangeran.


\c 14
\p \v 1 Ing sawijining dina, pinuju dina Sabat, Gusti Yesus rawuh ing omahe sawijining panggedhene wong Farisi, arep dhahar roti ana ing kono. Kabeh wong kang ana ing kono padha ngulatake Panjenengane kanthi temenan.
\p \v 2 Lah ing kono tumuli ana wong lara busung ngadeg ing ngarsane.
\p \v 3 Gusti Yesus banjur ngandika marang para ahli Toret lan para wong Farisi mangkene: Marasake wong ing dina Sabat iku kena apa ora?
\p \v 4 Kabeh padha meneng bae. Panjenengane banjur ngasta tangane wong kang lara mau lan diwarasake sarta didhawuhi lunga.
\p \v 5 Sawise mangkono banjur ngandika marang wong-wong mau: Sapa panunggalanmu, kang anake utawa sapine kecemplung ing sumur, ora banjur enggal-enggal nulungi dientasake, sanadyan ing dina Sabat?
\p \v 6 Wong-wong mau ora ana kang bisa ngaturi wangsulan.
\p \v 7 Bareng Gusti Yesus mirsa dhayoh-dhayoh padha milih papan palinggihan ing ngarep dhewe, banjur padha dipangandikani pasemon mangkene:
\p \v 8 Manawa kowe diulemi jagong manten, kowe aja linggih ing ngarep dhewe, awit bokmanawa kang duwe gawe wis ngulemi wong kang luwih dhuwur pangkate tinimbang karo kowe,
\p \v 9 supaya wong kang ngulemi kowe lan wong mau aja padha marani kowe lan calathu marang kowe: Kula aturi mingser, palenggahan punika kagem sadherek punika. Kowe banjur kapeksa ngalih linggih ing buri dhewe kalawan wirang.
\p \v 10 Mulane, manawa kowe diulemi, linggiha ing buri dhewe. Bokmanawa mengko sing duwe omah banjur marani lan calathu marang kowe: Sadherek, mangga kula aturi lenggah ing ngajeng. Temahan kowe katon anggonmu kajen ana ing ngarepane para dhayoh liyane kabeh.
\p \v 11 Sabab sing sapa ngluhurake awake dhewe, bakal kaasorake, lan sing sapa ngasorake awake dhewe bakal diluhurake.
\p \v 12 Gusti Yesus uga banjur ngandika marang wong kang ngaturi rawuh Panjenengane: Manawa kowe nganakake pista ing wayah awan utawa bengi, kowe aja ngulemi mitra-mitramu, utawa sadulur-sadulurmu, utawa sanak-kadangmu utawa tangga-teparomu kang sugih-sugih, amarga iku bakal padha males genti ngulemi kowe, dadi kowe wis oleh piwales.
\p \v 13 Nanging, manawa kowe nganakake pista, ngulemana wong-wong kang mlarat, kang cacad, kang lumpuh lan kang wuta.
\p \v 14 Yen mangkono kowe bakal rahayu, amarga wong iku kabeh ora padha duwe kang dianggo males marang kowe. Dene kowe bakal tampa piwales besuk ing dina patangening para wong mursid.
\p \v 15 Krungu pangandika kang mangkono iku, ana sawijining dhayoh kang matur marang Gusti Yesus: Rahayu tiyang ingkang sami badhe kasegah nedha wonten ing Kratoning Allah.
\p \v 16 Nanging Gusti Yesus ngandika marang wong mau: Ana wong nganakake pista gedhen lan ngulemi wong akeh.
\p \v 17 Bareng wis ndungkap wayahe bujana, bature dikongkon pratela marang wong kang padha diulemi: Sumangga sami karsaa rawuh, amargi sadaya-sadayanipun sampun cumawis.
\p \v 18 Nanging kabeh padha bebarengan nyuwun ngapura. Wong kang kapisan matur mangkene: Kula mentas tumbas pategilan, kula badhe ningali mrika, mila kula nyuwun pangapunten.
\p \v 19 Wong liyane matur mangkene: Kula mentas tumbas lembu gangsal rakit, kula badhe kesah nyobi lembu-lembu punika, mila nyuwun pangapunten.
\p \v 20 Wong liyane maneh matur: Kula saweg kemawon emah-emah, mila boten saged sowan.
\p \v 21 Batur mau banjur mulih ngaturake iku kabeh marang lurahe. Kang duwe omah nepsu banget sarta calathu marang bature: Enggal menyanga ing dalan-dalan lan lurung-lurung kutha, wong mlarat, wong cacad, wong picak lan wong lumpuh padha iriden mrene.
\p \v 22 Bature tumuli matur: Bendara, sadaya dhawuh panjenengan sampun kalampahan, ewasamanten papanipun taksih tirah.
\p \v 23 Lurahe banjur calathu marang bature: Menyanga ing lurung-lurung lan ing dalan-dalan cilik, wong-wong sing ana ing kono padha peksanen mlebu mrene, amarga omahku kudu kebak.
\p \v 24 Awit aku pitutur marang kowe: Wong kang padha diulemi dhisik mau siji bae ora ana kang bakal ngrasakake suguhanku.
\p \v 25 Kacarita Gusti Yesus banjur tindak kadherekake wong akeh gumrudug. Gusti tumuli minger ngandika marang wong-wong mau:
\p \v 26 Manawa ana wong kang sowan ing ngarsaKu, mangka ora sengit marang bapakne, ibune, bojone, anak-anake, sadulur-sadulure lanang utawa wadon, malah nyawane dhewe pisan, iku ora bisa dadi siswaKu.
\p \v 27 Sing sapa ora manggul salibe lan ngetut buri Aku, iku ora bisa dadi siswaKu.
\p \v 28 Sabab sapa ta panunggalanmu kang arep ngadegake manara, ora linggih dhisik ngetung-etung, apa dhuwite cukup kanggo ngragadi nganti sarampunge.
\p \v 29 Supaya manawa wis rampung pandhemene, mangka ora bisa mbacutake, sakehe wong kang weruh aja nganti padha moyoki
\p \v 30 mangkene: Wong iku ngadani gegawean, nanging kok ora bisa ngrampungake!
\p \v 31 Utawa, ratu ngendi sing arep andon perang mungsuh ratu liyane, kok ora lenggah dhisik prelu nggalih-nggalih, apa wadyabala saleksa iku cukup kanggo nglawan mungsuh kang nekani kalawan nggawa bala rong leksa?
\p \v 32 Manawa ora, mesthi banjur utusan, mumpung mungsuh iku isih adoh, prelu nakokake prajanjian-prajanjiane bedhamen.
\p \v 33 Mangkono uga saben wong panunggalanmu, kang ora bisa ninggal sabarang darbeke kabeh, iku ora bisa dadi siswaKu.
\p \v 34 Uyah iku pancen apik, nanging manawa uyah iku ilang asine, apa kang kanggo mulihake rasane?
\p \v 35 Wis ora ana gunane, kanggoa tegal utawa kanggoa rabuk, mung banjur dibuwang bae. Sing sapa duwe kuping kanggo ngrungokake, ngrungokna!


\c 15
\p \v 1 Para juru-mupu-beya lan wong dosa iku adate padha sowan ing ngarsane Gusti Yesus ngrungokake piwulange.
\fig |42_Lk_15_02_RG_1.jpg|span|||| \fig*
\p \v 2 Wong Farisi lan para ahli Toret satemah padha kedumelan, pangucape: Wong iku kok nampani wong dosa lan mangan bebarengan.
\p \v 3 Panjenengane banjur paring pasemon mangkene:
\p \v 4 Sapa panunggalanmu, kang duwe wedhus satus, mangka ana siji sing ilang, apa ora banjur nggoleki sing ilang iku nganti saketemune, sing sangang puluh sanga ditinggal ana ing ara-ara samun?
\p \v 5 Lan manawa wis ketemu, nuli dipanggul kalawan bungah
\p \v 6 sarta satekane ing omahe, banjur ngundangi mitra-mitrane lan tangga teparone lan padha dikandhani: Ayo, padha bebarengan bungah-bungah karo aku, sabab wedhusku sing ilang wis ketemu.
\p \v 7 Aku pitutur marang kowe: Iya kaya mangkono iku ing swarga bakal ana kabungahan gedhe marga ana wong dosa siji kang mratobat, ngluwihi kabungahan kang tumrap wong sangang puluh sanga kang ora usah mratobat.
\p \v 8 Utawa endi ana wong wadon duwe dhuwit dirham sapuluh, mangka ilang siji, kok ora banjur nyumed damar lan nyaponi omahe, nggoleki njlimet nganti saketemune?
\p \v 9 Lan manawa wis ketemu, banjur ngundangi mitra-mitrane lan tangga teparone sarta padha dicritani mangkene: Dhuwitku dirham sing ilang wis ketemu. Ayo, padha bungah-bungah bebarengan karo aku.
\p \v 10 Aku pitutur marang kowe: Samono uga para malaekate Gusti Allah bakal padha bungah-bungah, jalaran ana wong dosa siji kang mratobat.
\p \v 11 Gusti Yesus ngandika maneh: Ana wong duwe anak lanang loro.
\fig |42_Lk_15_12_RG_1.jpg|span|||| \fig*
\p \v 12 Anak kang wuragil matur marang bapakne: Bapak, keparenga kula nyuwun saperanganing barang darbek kita ingkang dados hak kula. Bapakne iya banjur mbage-bage barang darbeke, diwenehake marang sakarone.
\fig |42_Lk_15_13_RG_1.jpg|span|||| \fig*
\p \v 13 Let sawatara dina kang wuragil mau banjur ngedoli bageane kabeh, sawise mangkono nuli lunga menyang nagara kang adoh. Ana ing kana barang darbeke diebreh-ebreh dianggo nguja kekarepane.
\p \v 14 Bareng wis entek kabeh, ing tanah kono ana pailan kang nggegirisi, dheweke banjur wiwit nandhang kakurangan.
\fig |42_Lk_15_15_RG_1.jpg|span|||| \fig*
\p \v 15 Tumuli lunga lan nyambut-gawe ana ing wewengkoning sawijining wong ing tanah kono, banjur dikon angon babi-babine ana ing pategalane.
\p \v 16 Nuli kepengin ngiseni wetenge kalawan ampas pakan babi iku, nanging ora ana wong kang gelem menehi.
\fig |42_Lk_15_17_RG_1.jpg|span|||| \fig*
\p \v 17 Banjur eling marang kaanane, mangkene panggagase: Buruhe bapakku pirang-pirang lan padha bisa mangan mubra-mubru, mangka aku ana ing kene mati kaliren.
\p \v 18 Aku dakmulih menyang ing daleme bapakku lan matur: Bapak, kula sampun nglampahi dosa dhumateng swarga lan dhumateng bapak,
\p \v 19 kula sampun boten pantes kawastanan putranipun bapak malih; keparenga namung dados satunggaling berahipun bapak kemawon.
\fig |42_Lk_15_20_RG_1.jpg|span|||| \fig*
\p \v 20 Banjur ngadeg lan mulih marani bapakne. Nalika isih adoh, bapakne wis ngawasake tekane, atine trenyuh banget marga saka welase. Tumuli diplayoni, banjur dirangkul lan diambungi.
\fig |42_Lk_15_21_RG_1.jpg|span|||| \fig*
\p \v 21 Anake matur: Bapak, kula sampun nglampahi dosa dhumateng ing swarga tuwin dhumateng bapak. Kula sampun boten pantes kawastanan putranipun bapak malih.
\p \v 22 Nanging bapakne prentah marang batur-bature: Enggal jupukna jubah kang apik dhewe, nuli enggokna, drijine enggonana ali-ali lan enggonana sepatu sikile.
\p \v 23 Banjur njupuka pedhet sing lemu, belehen. Ayo padha mangan lan seneng-seneng.
\fig |42_Lk_15_24_RG_1.jpg|span|||| \fig*
\p \v 24 Sabab anakku iki wis mati, urip maneh, wis ilang, ketemu. Banjur padha wiwit sukan-sukan.
\fig |42_Lk_15_25_RG_1.jpg|span|||| \fig*
\p \v 25 Nanging anake pambarep lagi ana ing pategalan. Bareng mulih lan wis cedhak karo omahe, krungu swaraning suling lan wong kang padha tetembangan jejogedan.
\p \v 26 Banjur ngundang salah sawijining batur lan ditakoni, apa tegese iku kabeh.
\p \v 27 Ature batur: Punika ingkang rayi rawuh, dene ingkang rama sampun dhawuh mragat pedhet ingkang lema, amargi kepanggih malih kaliyan putranipun kanthi wilujeng.
\fig |42_Lk_15_28_RG_1.jpg|span|||| \fig*
\p \v 28 Anak pambarep mau temah nepsu lan ora gelem lumebu ing omah. Bapakne nuli metu lan ngrerepa.
\fig |42_Lk_15_29_RG_1.jpg|span|||| \fig*
\p \v 29 Nanging diwangsuli mangkene: Sampun mataun-taun anggen kula ngladosi bapak lan boten nate nerak wewaleripun bapak, nanging bapak boten nate maringi cempe satunggal kemawon, kangge bingah-bingah kaliyan kanca-kanca kula.
\p \v 30 Nanging sareng putranipun bapak ingkang ngebreh-ebreh raja-darbekipun bapak, kadamel mblunthah kaliyan sundel-sundel, saweg kemawon dhateng, bapak lajeng mragat pedhet leman kangge piyambakipun.
\fig |42_Lk_15_31_RG_1.jpg|span|||| \fig*
\p \v 31 Bapakne calathu: Anakku, engger, kowe iku salawase nunggal karo aku, lan apa saduwekku iku duwekmu.
\p \v 32 Aku kabeh wis samesthine kudu padha bungah-bungah lan seneng-seneng, jalaran adhimu wis mati urip maneh, wis ilang ketemu.


\c 16
\p \v 1 Ana maneh pangandikane Gusti Yesus marang para sakabate: Ana wong sugih duwe juru-gedhong. Iku diwaduli, manawa juru-gedhong mau ngawut-awut barang darbeke.
\p \v 2 Mulane banjur diundang lan dicalathoni mangkene: Kapriye, dene aku nganti krungu bab tumindakmu kang mangkono iku? Mara, aku wenehana palapuran tumrap rereksanmu, amarga kowe wis ora kena mbanjurake pagaweanmu dadi juru-gedhong.
\p \v 3 Juru-gedhong mau nuli mikir: Gek aku arep nyambut-gawe apa? Aku dipocot anggonku dadi juru-gedhong. Macul aku ora bisa, ngemis aku isin.
\p \v 4 Iya, aku wis oleh dalan, supaya manawa aku sida dipocot saka ing pagaweanku dadi juru-gedhong, ana wong kang gelem ngukup aku ana ing omahe.
\p \v 5 Wong kang padha utang marang lurahe padha diundangi siji-siji. Wong kang kapisan dicalathoni mangkene: Pira utangmu marang lurahku?
\p \v 6 Wangsulane: Lisah satus tong. Banjur dikandhani: Enya iki layang-utangmu. Linggiha, gawea layang-utang liyane, saiki uga, kang muni: Seket tong.
\p \v 7 Wong kang kapindho ditakoni: Lah kowe utangmu pira? Wangsulane wong mau: Gandum satus dhacin. Banjur dikandhani: Enya iki layang-utangmu. Gawea layang-utang liyane, tulisen: Wolung puluh dhacin.
\p \v 8 Lurahe banjur ngalem marang juru-gedhong kang ora temen iku, marga saka anggone duwe akal kang mangkono iku, sabab para anaking jagad iki tumrap kang tunggal golongan, akale ngluwihi para ahli-warising pepadhang.
\p \v 9 Lan Aku pitutur marang kowe: Padha memitrana kalawan migunakake Mamon kang ora temen iku, supaya manawa kowe koncatan Mamon iku, kowe banjur ditampani ana ing tarub kang langgeng.
\p \v 10 Sing sapa tumemen ing bab prakara kang sepele, iya tumemen ing bab prakara kang wigati. Lan sing sapa ora tumemen bab prakara kang sapele, iku iya ora tumemen ing bab prakara kang wigati.
\p \v 11 Dadi, manawa kowe ora tumemen ing bab Mamon, kang ora temen iku, sapa kang bakal mitayakake barang kang sanyata marang kowe?
\p \v 12 Lan manawa kowe ora tumemen tumrap baranging liyan, sapa kang bakal menehake barangmu dhewe marang kowe?
\p \v 13 Ora ana batur kang bisa ngladeni bandara loro. Amarga manawa mangkono, mesthi bakal sengit marang kang siji lan tresna marang sijine, utawa setya marang kang siji lan nyepelekake marang sijine. Ora bisa kowe ngawula marang Gusti Allah lan marang Mamon.
\p \v 14 Iku mau kabeh iya kaprungu dening wong-wong Farisi, kang padha karem bandha, banjur padha ngencepi Panjenengane.
\p \v 15 Gusti Yesus banjur ngandika marang wong-wong mau: Kowe iku padha mbenerake awakmu dhewe ana ing ngarepaning wong, nanging Gusti Allah nguningani isining atimu. Sabab apa kang dianggep pinunjul dening manungsa, iku sinengitan dening Allah.
\p \v 16 Angger-anggering Toret lan kitab-kitabe para nabi iku kanggone nganti tumeka jamane Nabi Yokanan. Wiwit ing wektu iku Injil Kratoning Allah kaundhangake lan saben wong rebutan arep lumebu ing kono.
\p \v 17 Ananging luwih gampang sirnane langit lan bumi, katimbang karo bataling titik siji kang ana ing angger-anggering Toret.
\p \v 18 Saben wong kang megat rabine, banjur rabi liyane, iku dadi laku jina; lan sing sapa ngrabeni wong wadon kang dipegat dening sing lanang mau, iku iya laku jina.
\p \v 19 Ana wong sugih kang tansah manganggo jubah wungu lan kain kang alus, sarta saben dina mangun suka ngeram-eramake.
\p \v 20 Lan ana wong ngemis jenenge Lazarus, awake sakojur gudhigen; ngglungsar ana ing sacedhake regoling omahe wong sugih mau
\p \v 21 sarta banget kapengin ngilangake luwene kalawan gogrogan saka ing mejane wong sugih iku. Nanging malah diparani asu-asu sing padha ndilati gudhige.
\p \v 22 Kacarita wong miskin mau mati, banjur digawa dening para malaekat menyang ing pangkone Rama Abraham.
\p \v 23 Wong sugih mau iya mati lan banjur dikubur. Lan nalika dheweke ana ing sajroning teleng-palimengan sarta nandhang sangsara iku tumenga, nuli sumurup Rama Abraham ana ing kadohan mangku Lazarus.
\p \v 24 Banjur nguwuh-uwuh, ature: Dhuh, Rama Abraham, mugi karsaa paring kawelasan dhateng kula. Lazarus mugi kadhawuhana nyelupaken pucuking drijinipun wonten ing toya, kangge ngasrepaken ilat kula, amargi kula nandhang sangsara sanget wonten ing latu murub punika.
\p \v 25 Nanging Rama Abraham mangsuli, pangandikane: Angger, elinga, yen kowe wis tampa samubarang kang becik salawase uripmu, nanging Lazarus tampa samubarang kang ora apik. Saiki dheweke tampa panglipur, dene kowe nandhang sangsara banget.
\p \v 26 Kajaba saka iku ing antarane aku lan kowe ana jurang kang ora kena diliwati, supaya wong ing kene kang arep menyang ing panggonanmu utawa wong kang ana ing panggonanmu arep mrene ora bisa.
\p \v 27 Ature wong mau: Manawi makaten, panyuwun kula, dhuh Rama, Lazarus mugi kadhawuhana dhateng ing griyanipun bapa kula,
\p \v 28 awit sadherek kula taksih gangsal, supados sami kaengetna kanthi saestu, amrih ing benjingipun sampun sami lumebet ing papan ingkang sangsara punika.
\p \v 29 Nanging pangandikane Rama Abraham: Iku wis duwe paseksene Nabi Musa lan para nabi liyane. Iya iku kang kudu padha dirungokake.
\p \v 30 Ature wong mau: Boten, Rama Abraham, nanging manawi wonten patunggilanipun tiyang pejah ingkang ndhatengi, tamtu sami badhe mratobat.
\p \v 31 Pangandikane Rama Abraham: Manawa ora padha ngrungokake paseksene Nabi Musa lan para nabi liyane, mesthi iya ora kena dikandhani, sanadyan ana wong kang tangi saka ing antarane wong mati.


\c 17
\p \v 1 Gusti Yesus ngandika marang para sakabate: Ora kena ora mesthi bakal ana panasaran, nanging bilai kang nganakake.
\p \v 2 Luwih becik manawa wong iku dikalungana ing watu panggilingan lan banjur dicemplungake ing sagara, katimbang nasarake salah sijine wong kang ringkih iki.
\p \v 3 Reksanen awakmu dhewe! Manawa sadulurmu duwe kaluputan welehna; manawa kaduwung apuranen.
\p \v 4 Saupama anggone kaluputan marang kowe ngantia kaping pitu sadina lan kaping pitu uga anggone marani kowe sarta pratela: Aku kaduwung, iya kudu kokapura.
\p \v 5 Para rasul nuli munjuk marang Gusti: Kawula mugi sami kaparingana kapitadosan!
\p \v 6 Paring wangsulane Gusti: Manawa kowe duwe pangandel kang gedhene sawiji sawi bae, yen kowe calathu marang wit anjir alas iki: Rungkada, tumancepa ing sagara; mesthi bakal ngestokake marang pakonmu.
\p \v 7 Sapa panunggalanmu kang duwe batur, kang mluku utawa angon raja-kayane, saulihe saka ing pategalan apa banjur dicalathoni: Ayo, endang mangan!
\p \v 8 Apa ora malah kosokbaline, dicalathoni mangkene: Aku cawisana mangan, kowe banjur sabukana lan ngladenana nganti sarampunge anggonku mangan lan ngombe. Lan sawise iku kowe kena mangan lan ngombe.
\p \v 9 Apa batur mau banjur diwenehi panarima, marga saka anggone wis nglakoni apa kang diprentahake?
\p \v 10 Mangkono uga kowe. Manawa kowe wis nglakoni kabeh kang kaprentahake marang kowe, kowe padha munia: Aku kabeh iki abdi-abdi kang tanpa guna, amarga mung nglakoni apa kang padha kudu daktindakake.
\p \v 11 Kacarita nalika Gusti Yesus tindak menyang ing Yerusalem, miyos ing sauruting tapel-watese tanah Samaria lan Galilea.
\p \v 12 Bareng lumebet ing sawijining desa, ana wong lara budhugen sapuluh sowan marang ing ngarsane, nanging mung ngadeg kapara adoh,
\fig |42_Lk_17_13_RG_1.jpg|span|||| \fig*
\p \v 13 sarta padha nguwuh seru, unjuke: Dhuh, Gusti Yesus, Sang Guru, kawula mugi sami Paduka welasi!
\p \v 14 Panjenengane nuli mirsani wong-wong mau lan ngandika: Kowe padha lungaa, awakmu tuduhna marang imam! Kocapa, sajrone padha lumaku iku, padha birat najise.
\fig |42_Lk_17_15_RG_1.jpg|span|||| \fig*
\p \v 15 Ana siji kang bareng weruh yen wis waras, banjur cengkelak bali kanthi ngluhurake Gusti Allah kalawan suwara sora.
\fig |42_Lk_17_16_RG_1.jpg|span|||| \fig*
\p \v 16 Nuli nyungkemi padane Gusti Yesus, ngunjukake panuwun. Mangka iku wong Samaria.
\p \v 17 Gusti Yesus banjur ngandika: Apa ora wong sapuluh kang birat najise? Lah kang sanga endi?
\fig |42_Lk_17_18_RG_1.jpg|span|||| \fig*
\p \v 18 Apa panunggalane iku ora ana kang bali ngluhurake Gusti Allah, kajaba mung wong manca iki?
\fig |42_Lk_17_19_RG_1.jpg|span|||| \fig*
\p \v 19 Banjur ngandika marang wong mau: Ngadega, lungaa, pangandelmu kang wus mitulungi kowe.
\p \v 20 Bareng wong Farisi padha matur pitakon bab besuk kapan bakal rawuhe Kratoning Allah, Gusti Yesus nuli paring wangsulan, pangandikane: Rawuhe Kratoning Allah iku tanpa pratandha-pratandha kang katon,
\p \v 21 sarta wong iya ora bisa kandha: Lah ana ing kene, utawa ana ing kana! Amarga satemene Kratoning Allah iku ana ing antaramu.
\p \v 22 Banjur ngandika marang para sakabate: Bakal tumeka ing wektune, kowe padha kapengin nyumurupi sawijining dinane Putraning Manungsa, nanging ora bakal bisa nyumurupi.
\p \v 23 Sarta wong bakal ngandhani kowe: Lah, ana ing kana; lah ana ing kene! Kowe aja mrana lan aja kelu.
\p \v 24 Awitdene kaya kilat anggone gumebyar saka ing tepining langit ing sisih kene tekan ing sisih kana, iya kaya mangkono uga ing dina bakal rawuhe Putraning Manungsa.
\p \v 25 Nanging Panjenengane kudu nandhang sangsara akeh dhisik lan katampik dening jinis iki.
\p \v 26 Sarta kayadene nalika jamane Nabi Nuh, iya kaya mangkono kaanane besuk ing dina-dinane Putraning Manungsa.
\p \v 27 Wong-wong padha mangan lan ngombe, padha omah-omah lan diomah-omahake, nganti tumeka ing dinane Nabi Nuh lumebet ing prau; banjur ana banjir gedhe, kang numpes wong kabeh.
\p \v 28 Uga kaya kang kalakon nalika jamane Lut: wong-wong padha mangan lan ngombe, padha dol-tinuku, padha nenandur lan padha yeyasa.
\p \v 29 Nanging ing dina lungane Lut metu saka ing kutha Sodom, banjur ana udan geni lan udan walirang saka ing langit, kang numpes wong kabeh.
\p \v 30 Iya kaya mangkono besuk ing dina ngatingale Putraning Manungsa.
\p \v 31 Sing sapa ing dina iku pinuju ana ing payon, mangka barang-barange ana ing jero omah, aja mudhun njupuki; mangkono uga kang lagi ana ing pategalan, aja mulih.
\p \v 32 Elinga marang bojone Lut!
\p \v 33 Sing sapa ngudi rumeksa marang nyawane, bakal kelangan nyawane, lan sing sapa kelangan nyawanr, iku bakal nylametake nyawane.
\p \v 34 Aku pitutur marang kowe: Ing bengi iku bakal ana wong loro kang tunggal sapaturon, kang siji bakal kapulung, sijine bakal katilar.
\p \v 35 Ana wong wadon loro kang lagi padha giling, kang siji bakal kapulung, sijine bakal katilar.
\p \v 36 Manawa ana wong loro ana ing pategalan, kang siji bakal kapulung, sijine bakal katilar.
\p \v 37 Para sakabat banjur padha munjuk marang Gusti Yesus: Wonten ing pundi, Gusti? Paring wangsulane: Ing ngendi ana mayit, iya ing kono manuk-manuk garudha bakal padha nglumpuk.


\c 18
\p \v 1 Gusti Yesus paring pasemon marang para sakabate, kang wose supaya tansah padha ndedonga, aja nganti bosen.
\p \v 2 Pangandikane: Ing sawijining kutha ana hakim kang ora wedi marang Gusti Allah lan ora mreduli marang wong.
\p \v 3 Ing kutha kono ana randha kang pijer marani hakim mau lan matur: Kula mugi panjenengan rencangi anggen kula prakawisan kaliyan lawan kula.
\p \v 4 Hakim mau sawatara lawase ora gelem, nanging wasana banjur nggagas mangkene: Sanadyan aku ora wedi marang Gusti Allah lan ora mreduli marang wong siji-sijia,
\p \v 5 mung bae sarehne randha iki tansah ngrubedi aku, prayogane dakolehne adil bae, supaya aja pijer teka lan wekasane aku diamuk.
\p \v 6 Gusti banjur ngandika: Padha wigatekna apa kang dikandhakake dening hakim kang ambek sawenang-wenang iku!
\p \v 7 Apa Gusti Allah ora bakal maringi adil marang para pepilihane kang rina wengi padha sesambat marang Panjenengane? Lan apa Panjenengane anggone arep paring pitulungan diundur-undur?
\p \v 8 Aku pitutur marang kowe: Panjenengane bakal enggal maringi adil. Nanging manawa Putraning Manungsa rawuh, apa bakal manggih pangandel ana ing bumi?
\fig |42_Lk_18_09_RG_1.jpg|span|||| \fig*
\p \v 9 Lan marang wong sawatara kang nganggep awake dhewe sampurna sarta ngremehake marang wong liya, Panjenengane paring pasemon mangkene:
\fig |42_Lk_18_10_RG_1.jpg|span|||| \fig*
\p \v 10 Ana wong loro padha mlebu ing Padaleman Suci arep ndedonga; kang siji wong Farisi, sijine juru-mupu-beya.
\fig |42_Lk_18_11_RG_1.jpg|span|||| \fig*
\p \v 11 Wong Farisi iku ngadeg lan ndedonga sajroning atine mangkene: Dhuh Allah, kawula ngunjukaken genging panuwun wonten ing ngarsa Paduka, dene kawula boten sami kaliyan tiyang-tiyang sanes, sanes rampog, sanes tiyang ingkang tumindak sawenang-wenang, sanes tiyang ingkang lampah jina saha boten kados juru-mupu-beya punika.
\fig |42_Lk_18_12_RG_1.jpg|span|||| \fig*
\p \v 12 Kawula siyam kaping kalih saminggu. Sadaya pamedal kawula, kawula pisungsungaken sapradasanipun.
\fig |42_Lk_18_13_RG_1.jpg|span|||| \fig*
\p \v 13 Kosokbaline juru-mupu-beya iku mung ngadeg ana ing kadohan, malah tumenga marang ing langit bae ora wani, nanging mung tebah-tebah dhadha sarta munjuk mangkene: Dhuh Allah, kawula tiyang dosa mugi Paduka welasi.
\fig |42_Lk_18_14_RG_1.jpg|span|||| \fig*
\p \v 14 Aku pitutur marang kowe: Wong iki saundure mulih kaanggep sampurna, dene sijine mau ora. Awit sing sapa ngluhurake awake dhewe, bakal kaasorake, dene kang ngasorake awake dhewe, iku bakal kaluhurake.
\p \v 15 Tumuli ana wong kang padha teka nyowanake anak-anake kang isih cilik marang ing ngarsane, supaya padha diasta. Sumurup kang mangkono iku para sakabate padha nepsu marang wong-wong mau.
\p \v 16 Nanging banjur padha ditimbali dening Gusti Yesus sarta padha dipangandikani: Cikben bocah-bocah padha marani Aku, aja kokpenggak, sabab wong-wong kang kaya mangkono iku kang nduweni Kratoning Allah.
\p \v 17 Aku pitutur marang kowe: Satemene sing sapa anggone nampani Kratoning Allah ora kaya bocah cilik, iku ora bakal lumebu ing kono.
\fig |42_Lk_18_18_RG_1.jpg|span|||| \fig*
\p \v 18 Kacarita ana sawijining panggedhe matur pitakon marang Gusti Yesus mangkene: Dhuh, Guru ingkang utami, punapa ingkang kedah kula lampahi, amrih angsal gesang langgeng?
\p \v 19 Paring wangsulane Gusti Yesus: Yagene kowe ngarani Aku utama? Ora ana wong siji bae kang utama kajaba mung Gusti Allah piyambak.
\fig |42_Lk_18_20_RG_1.jpg|span|||| \fig*
\p \v 20 Mesthine kowe wis nyumurupi kabeh pepakone Gusti Allah: Sira aja laku jina, aja memateni, aja nyenyolong, aja ngucapake paseksi goroh, ngajenana bapa biyungira.
\fig |42_Lk_18_21_RG_1.jpg|span|||| \fig*
\p \v 21 Unjuke wong mau: Punika sadaya sampun kula lampahi wiwit anem mila.
\fig |42_Lk_18_22_RG_1.jpg|span|||| \fig*
\p \v 22 Mireng kang mangkono iku Gusti Yesus banjur ngandika: Isih ana siji kang kudu koklakoni: kabeh barang darbekmu edolana lan edum-edumna marang wong-wong miskin, temah kowe bakal duwe bandha ana ing swarga, nuli mrenea, melua Aku.
\fig |42_Lk_18_23_RG_1.jpg|span|||| \fig*
\p \v 23 Bareng wong mau krungu pangandika iku, banjur sedhih banget, amarga kaliwat sugihe.
\fig |42_Lk_18_24_RG_1.jpg|span|||| \fig*
\p \v 24 Banjur dipandeng dening Gusti Yesus sarta dipangandikani: Pancen angel banget tumraping wong sugih dhuwit, bisane lumebu ing Kratoning Allah.
\p \v 25 Amarga gampang unta nlusup ing bolonganing dom, katimbang karo wong sugih lumebu ing Kratoning Allah.
\fig |42_Lk_18_26_RG_1.jpg|span|||| \fig*
\p \v 26 Wong-wong kang pada krungu padha calathu: Yen mangkono, sapa kang bisa oleh karahayon?
\fig |42_Lk_18_27_RG_1.jpg|span|||| \fig*
\p \v 27 Pangandikane Gusti Yesus: Apa kang mokal tumraping manungsa, iku ora mokal tumraping Allah.
\fig |42_Lk_18_28_RG_1.jpg|span|||| \fig*
\p \v 28 Petrus munjuk: Kawula punika smapun sami nilar sadaya gadhahan kawula lajeng ndherek Paduka.
\p \v 29 Pangandikane Gusti Yesus: Aku pitutur marang kowe, satemene saben wong kang marga saka Kratoning Allah ninggal omahe, bojone utawa sadulure, wong tuwane utawa anak-anake,
\fig |42_Lk_18_30_RG_1.jpg|span|||| \fig*
\p \v 30 iku bakal tampa piwales tikel-matikel, ing jaman saiki uga, lan ing jaman kang bakal kalakon bakal tampa urip langgeng.
\p \v 31 Gusti Yesus banjur nimbali sakabate rolas sarta dipangandikani mangkene: Saiki Aku kabeh padha menyang Yerusalem lan kabeh kang katulisan dening para nabi tumrap Putraning Manungsa, iku bakal kayektenan.
\p \v 32 Sabab Panjenengane bakal dipasrahake marang bangsa-bangsa kang ora wanuh marang Allah, dipoyoki, disiya-siya lan diidoni,
\p \v 33 sarta disapu banjur disedani, lan ing telung dinane bakal wungu.
\p \v 34 Nanging para sakabat padha ora mangreti babar pisan bab iku kabeh; padha kasamaran sarta padha ora nyandhak marang isining pangandika mau.
\p \v 35 Bareng tindake Gusti Yesus wis meh tekan ing kutha Yerikho, ana wong wuta linggih ing pinggir dalan, ngemis.
\fig |42_Lk_18_36_RG_1.jpg|span|||| \fig*
\p \v 36 Nalika krungu wong akeh padha liwat, wong mau takon: Apa iku?
\p \v 37 Ana wong kang mangsuli: Gusti Yesus Nasarani langkung.
\fig |42_Lk_18_38_RG_1.jpg|span|||| \fig*
\p \v 38 Dheweke banjur nguwuh-uwuh: Dhuh, Gusti Yesus, Tedhakipun Sang Prabu Dawud, kawula mugi Paduka welasi!
\p \v 39 Wong-wong kang padha lumaku ing ngarep padha nyendhu wong mau, dikon meneng. Nanging panguwuhe malah saya seru: Dhuh, Tedhakipun Sang Prabu Dawud, kawula mugi Paduka welasi!
\fig |42_Lk_18_40_RG_1.jpg|span|||| \fig*
\p \v 40 Gusti Yesus banjur kendel lan dhawuh nyowanake wong mau. Bareng wis ana ing ngarsane, Gusti Yesus ndangu:
\p \v 41 Karepmu dakkapakake? Unjuke: Dhuh, Gusti, kawula mugi sageda ningali.
\fig |42_Lk_18_42_RG_1.jpg|span|||| \fig*
\p \v 42 Gusti Yesus nuli ngandika marang dheweke: Bisaa ndeleng! Pangandelmu kang mitulungi kowe.
\fig |42_Lk_18_43_RG_1.jpg|span|||| \fig*
\p \v 43 Sanalika iku uga wong mau bisa ndeleng, banjur ndherekake tindake Gusti Yesus kambi ngluhurake Gusti Allah. Kabeh wong kang padha nyumurupi lelakon iku padha saos puji marang Gusti Allah.


\c 19
\p \v 1 Gusti Yesus banjur lumebet ing kutha Yerikho lan tindak nratas ing kutha kono.
\p \v 2 Ing kono ana wong aran Zakheus, juru-mupu-beya kang sugih.
\fig |42_Lk_19_03_RG_1.jpg|span|||| \fig*
\p \v 3 Iku ngudi bisane ndeleng Gusti Yesus iku kaya apa, nanging ora bisa marga saka cendheke dedege, kaling-kalingan wong akeh.
\fig |42_Lk_19_04_RG_1.jpg|span|||| \fig*
\p \v 4 Mulane banjur lumayu ndhisiki wong akeh, nuli menek ing wit anjir supaya bisa ndeleng Gusti Yesus, kang bakal langkung ing kono.
\fig |42_Lk_19_05_RG_1.jpg|span|||| \fig*
\p \v 5 Nalika Gusti Yesus rawuh ing panggonan kono, banjur tumenga lan ngandika: Zakheus, enggal mudhuna, amarga dina iki Aku prelu leren ana ing omahmu.
\p \v 6 Zakheus enggal-enggal mudhun lan nampani Gusti Yesus kalawan bungah.
\fig |42_Lk_19_07_RG_1.jpg|span|||| \fig*
\p \v 7 Nanging kabeh wong kang weruh padha pating kadumel, pangucape: Kok karsa lereb ana ing omahe wong dosa.
\fig |42_Lk_19_08_RG_1.jpg|span|||| \fig*
\p \v 8 Nanging Zakheus banjur ngadeg lan munjuk marang Gusti: Gusti, sabarang gadhahan kawula, sapalih badhe kawula sukakaken dhateng tiyang miskin sarta manawi wonten tiyang ingkang sakinten kawula pendheti punapa-punapanipun kanthi patrap ingkang boten sae, badhe kawula wangsulaken tikel sakawan.
\fig |42_Lk_19_09_RG_1.jpg|span|||| \fig*
\p \v 9 Pangandikane Gusti Yesus: Ing dina iki omah iki katekan karahayon, amarga wong iki iya tedhake Rama Abraham.
\p \v 10 Sabab Putraning Manungsa iku rawuhe prelu nggoleki lan mitulungi rahayu marang wong kang katriwal.
\p \v 11 Gusti Yesus banjur paring pasemon marang wong kang padha ngrungokake pangandikane, sabab tindake wis cedhak kutha Yerusalem sarta panyanane wong-wong mau yen Kratoning Allah bakal enggal kababar.
\p \v 12 Panjenengane banjur ngandika: Ana sawijining priyagung tindak menyang ing tanah adoh bakal kajumenengake ratu ana ing kana, nuli kondur.
\p \v 13 Banjur nimbali abdine sapuluh, padha kapasrahan dhuwit sapuluh mina, pangandikane: Dhuwit iki anggonen dagang nganti tumeka sakondurku.
\p \v 14 Nanging panjenengane iku disengiti ing wong-wong ing nagarane, mulane tumuli padha nusuli kongkonan, padha dikon munjuk: Kawula sami boten trimah, manawi tiyang punika jumeneng ratu, ngereh kawula sadaya.
\p \v 15 Kacarita nalika panjenengane kondur, sawise kajumenengake dadi ratu, banjur dhawuh nimbali para abdine, kang padha dipasrahi dhuwit, awit kapengin nguningani bebathene siji-sijine anggone laku dagang.
\p \v 16 Wong kang kapisan seba lan munjuk: Gusti, kagungan dalem arta samina angsal bathi sadasa mina.
\p \v 17 Pangandikane Gustine: Apik banget pagaweanira, heh, abdi kang becik. Sarehne sira tumemen ing bab kang sapele, mulane sira sunparengake nguwasani kutha sapuluh.
\p \v 18 Nuli kang kapindho seba sarta munjuk: Gusti, kagungan dalem arta samina angsal bathi gangsal mina.
\p \v 19 Pangandikane marang wong iku: Dene sira nguwasanana kutha lima.
\p \v 20 Abdi kang katelu seba lan munjuk: Gusti, lah punika kagungan dalem arta samina, kawula simpen, kawula bundheli ing kacu.
\p \v 21 Awit kula ajrih dhumateng panjenengan dalem. Amargi panjenengan dalem punika kereng, karsa mundhut ingkang sanes panjenengan dalem lampahaken, punapa dene ngundhuh ingkang sanes sebaran dalem.
\p \v 22 Pangandikane marang wong mau: Heh, abdi kang ala, sira bakal sunadili manut ujarira dhewe. Sira wus mangreti, manawa ingsun iki wong kang kereng, kang mundhut kang ora sunlakokake, sarta ngundhuh kang dudu sebaraningsun.
\p \v 23 Yen mangkono, yagene dhuwitingsun ora sira pasrahake marang wong kang nglakokake dhuwit, supaya sarawuhingsun kenaa sunpundhut dalah saanakane.
\p \v 24 Banjur ngandika marang wong-wong kang ana ing kono: Jupuken dhuwit samina iku, wenehna marang kang nggawa sapuluh mina.
\p \v 25 Unjuke wong-wong mau: Gusti, piyambakipun sampun mbekta sadasa mina.
\p \v 26 Paring wangsulane: Ingsun pitutur marang sira, saben wong kang duwe, iku bakal kaparingan, nanging kang ora duwe, iku bakal kapundhutan, iya dalah kang kaduwe.
\p \v 27 Nanging kabeh satruningsun iki, kang padha ora seneng manawa ingsun jumeneng dadi ratune, iku padha sira ladekna mrene, padha patenana ana ing ngarsaningsun.
\p \v 28 Sawise ngandika mangkono, Gusti Yesus banjur tindak ngrumiyini wong-wong mau, menyang ing kutha Yerusalem.
\p \v 29 Bareng wis cedhak desa Betfage lan Betania kang dumunung ing gunung kang aran gunung Zaitun, Gusti Yesus nuli ngutus sakabate loro
\fig |42_Lk_19_30_RG_1.jpg|span|||| \fig*
\p \v 30 kalawan kaparingan piweling mangkene: Padha menyanga ing desa ing ngarep kae. Salebumu ing kono, kowe bakal mrangguli belo kuldi cancangan, kang durung tau ditunggangi ing wong. Iku uculana lan gawanen mrene.
\p \v 31 Lan manawa ana wong kang takon marang kowe: Punapa kok panjenengane uculi, wangsulana mangkene: Gusti ingkang mbetahaken.
\p \v 32 Kang kautus banjur padha mangkat lan tinemune kaya sapangandikane Gusti Yesus mau.
\fig |42_Lk_19_33_RG_1.jpg|span|||| \fig*
\p \v 33 Nalika lagi padha nguculi kuldi mau, wong kang duwe kuldi padha ngaruh-aruhi: Sabab punapa kuldinipun kok panjenengan uculi?
\p \v 34 Wangsulane utusan: Gusti ingkang mbetahaken.
\p \v 35 Kuldine tumuli dituntun menyang ing ngarsane Gusti Yesus, banjur dilarabi jubahe, Gusti Yesus nuli dilawani anggone nitih belo iku.
\fig |42_Lk_19_36_RG_1.jpg|span|||| \fig*
\p \v 36 Sasuwene tindak, para sakabate padha njereng jubahe ana ing dalan kang dilangkungi.
\fig |42_Lk_19_37_RG_1.jpg|span|||| \fig*
\p \v 37 Bareng cedhak karo kutha Yerusalem, ana ing dalan kang mudhun saka ing gunung Zaitun, kabeh para siswa kang ndherekake tindake padha wiwit giyak-giyak lan memuji marang Gusti Allah kanthi swara sora marga saka anane mukjijat-mukjijat, kang wis padha dideleng.
\fig |42_Lk_19_38_RG_1.jpg|span|||| \fig*
\p \v 38 Mangkene pangucape: Binerkahana Sang Prabu ingkang rawuh atas asmaning Pangeran, tentrem rahayu wonten ing swarga, saha kamulyan wonten ing luhuring ngaluhur!
\p \v 39 Ana wong Farisi sawatara kang awor karo wong akeh, iku matur marang Gusti Yesus: Guru, para siswa Panjenengan punika kula aturi ndukani.
\p \v 40 Paring wangsulane: Aku pitutur ing kowe: Manawa wong iku padha meneng, watu-watu iki bakal padha nguwuh-uwuh.
\p \v 41 Bareng tindake wis saya cedhak lan mirsa kutha iku banjur dimuwuni,
\p \v 42 pangandikane: Adhuh, iba becike manawa ing dina iki uga kowe nyumurupi apa kang prelu kanggo tentrem rahayumu! Nanging ing saikine bab iku sinamar tumrap mripatmu.
\p \v 43 Sabab bakal tumeka wektune, mungsuhmu padha makuwon ing saubengmu, sarta ngepung lan ngrampid kowe saka ing ngendi-endi.
\p \v 44 Kowe bakal kagempur nganti wrata karo lemah bareng karo anak-anakmu, sarta mungsuhmu ora bakal nglestarekake watu kang siji tumumpang ing watu liyane ing tembokmu, awit kowe ora nyumurupi wayahe anggone Gusti Allah nuweni kowe.
\fig |42_Lk_19_45_RG_1.jpg|span|||| \fig*
\p \v 45 Gusti Yesus banjur lumebet ing Padaleman Suci, wong kang padha dedagangan ana ing kono padha ditundhungi kabeh,
\fig |42_Lk_19_46_RG_1.jpg|span|||| \fig*
\fig |42_Lk_19_46_RG_2.jpg|span|||| \fig*
\p \v 46 padha dipangandikani mangkene: Ana tulisan: PadalemaningSun iku dalem pamujan, kok kokdadekake susuh begal.
\fig |42_Lk_19_47_RG_1.jpg|span|||| \fig*
\p \v 47 Saben dina Panjenengane memulang ana ing Padaleman Suci. Para pangareping imam lan para ahli Toret apadene para panggedhening bangsa Israel padha ngudi nyirnakake Panjenengane,
\fig |42_Lk_19_48_RG_1.jpg|span|||| \fig*
\p \v 48 nanging padha ora ngreti patrape kapriye, amarga kabeh wong padha tansah ngraketi Panjenengane sarta padha kapengin ngrungokake piwulange.


\c 20
\p \v 1 Ing sawijining dina nalika Gusti Yesus pinuju memulang marang wong akeh ana ing Padaleman Suci sarta martakake Injil, para pangareping imam, para ahli Toret lan para pinituwa padha sowan ing ngarsane
\fig |42_Lk_20_02_RG_1.jpg|span|||| \fig*
\p \v 2 tuwin munjuk marang Gusti Yesus: Kula sami kapangandikanana, menggah anggen Panjenengan nindakaken samukawis sadaya punika kanthi panguwaos ingkang pundi, saha sinten ingkang maringi panguwaos punika dhateng Panjenengan?
\fig |42_Lk_20_03_RG_1.jpg|span|||| \fig*
\p \v 3 Paring wangsulane Gusti Yesus: Aku iya arep takon saprakara marang kowe. Aku kandhanana:
\fig |42_Lk_20_04_RG_1.jpg|span|||| \fig*
\p \v 4 Pambaptise Nabi Yokanan iku saka swarga apa saka manungsa?
\fig |42_Lk_20_05_RG_1.jpg|span|||| \fig*
\p \v 5 Wong-wong mau banjur padha rembugan, ujare: Manawa aku padha kandha: Saka ing swarga, Dheweke mesthi calathu: Yagene kowe padha ora nganggep?
\p \v 6 Nanging yen aku padha kandha: Saka manungsa, wong-wong mesthi bakal padha mbenturi watu marang kita, amarga padha yakin, yen Yokanan iku nabi.
\p \v 7 Nuli padha matur, yen padha ora ngreti saka ngendi baptisane iku.
\fig |42_Lk_20_08_RG_1.jpg|span|||| \fig*
\p \v 8 Gusti Yesus banjur ngandika: Yen mangkono Aku iya ora gelem kandha marang kowe, kalawan panguwasa sing endi anggonKu nglakoni samubarang kabeh iku.
\fig |42_Lk_20_09_RG_1.jpg|span|||| \fig*
\p \v 9 Gusti Yesus banjur paring pasemon mangkene marang wong akeh: Ana wong gawe pakebonan anggur, nuli disewakake marang wong-wong tani, banjur lelungan menyang ing tanah ngamanca nganti sawatara lawase.
\fig |42_Lk_20_10_RG_1.jpg|span|||| \fig*
\p \v 10 Bareng wis tumeka ing mangsane, tumuli kongkonan batur siji nemoni wong-wong mau, padha dikon ngladekake pandumaning pametune pakebonan. Nanging batur iku banjur digebugi dening wong-wong tani mau, lan dikon bali nglenthung.
\p \v 11 Sawise mangkono dheweke kongkonan batur liyane, nanging iku iya digebugi lan diwirang-wirangake dening para wong tani mau lan dikon bali nglenthung.
\fig |42_Lk_20_12_RG_1.jpg|span|||| \fig*
\p \v 12 Sabanjure nuli kongkonan maneh kang kaping telune, nanging iku iya ditatoni dening wong-wong mau sarta tumuli diuncalake menyang ing sajabaning kebon.
\fig |42_Lk_20_13_RG_1.jpg|span|||| \fig*
\p \v 13 Kang duwe pakebonan banjur calathu mangkene: Apa saiki sing kudu daktindakake? Dakkongkonan anakku kang kekasih, mesthi bakal dieringi.
\p \v 14 Nanging bareng wong-wong tani iku weruh anake mau, banjur padha rembugan: Iku ahli-warise, ayo dipateni bae, supaya warisane dadi duwekku kabeh.
\fig |42_Lk_20_15_RG_1.jpg|span|||| \fig*
\p \v 15 Anake mau banjur diuncalake menyang ing sajabaning pakebonan anggur sarta banjur dipateni. Saiki apa kang bakal dilakoni dening kang duwe pakebonan anggur iku tumrap wong-wong mau?
\p \v 16 Dheweke bakal teka lan nyirnakake wong-wong tani mau sarta kebone anggur banjur disewakake marang wong-wong liyane. Krungu kang mangkono iku wong-wong mau banjur kandha: Aja pisan-pisan nganti kalakon iku!
\fig |42_Lk_20_17_RG_1.jpg|span|||| \fig*
\p \v 17 Nanging Gusti Yesus tumuli mandeng marang wong-wong iku lan ngandika: Manawa mangkono apa tegese nas iki: Watu kang tinampik dening para juru gawe omah, iya iku kang wis dadi watu ing pojok.
\p \v 18 Sing sapa tiba ing watu iku, bakal ajur mumur, lan sing sapa ketiban, bakal remuk.
\fig |42_Lk_20_19_RG_1.jpg|span|||| \fig*
\p \v 19 Para ahli Toret lan para pangareping imam banjur padha ngudi nyepeng Panjenengane nalika iku uga, amarga padha ngreti, yen dheweke kabeh kang dikarsakake ana ing pasemon iku, nanging padha wedi marang wong akeh.
\p \v 20 Marga saka iku padha tansah mindeng marang Gusti Yesus. Banjur nglakokake telik kang sangadi mursid, supaya padha nyengkolong Panjenengane sarana pitakonan temah bisa ngladekake Panjenengane marang wewenang lan panguwasane wali-nagara.
\fig |42_Lk_20_21_RG_1.jpg|span|||| \fig*
\p \v 21 Wong-wong mau padha ngaturake pitakonan marang Panjenengane mangkene: Guru, kula sami mangretos, bilih sadaya pangandika tuwin piwulang Panjenengan punika leres sarta bilih Panjenengan boten pados pangalembana, nanging kalayan temen-temen mulangaken margining Allah.
\fig |42_Lk_20_22_RG_1.jpg|span|||| \fig*
\p \v 22 Kula sami ngaturaken paos dhateng Sang Nata Agung punika kenging punapa boten?
\p \v 23 Nanging Gusti Yesus ora kakilapan marang kaculikane wong-wong mau, mulane banjur ngandika:
\fig |42_Lk_20_24_RG_1.jpg|span|||| \fig*
\fig |42_Lk_20_24_RG_2.jpg|span|||| \fig*
\p \v 24 Aku tuduhana dhuwit dinar. Iki gambare sapa lan iki tulisane sapa? Atur wangsulane kang kadangu: Gambaripun lan seratanipun Sang Nata Agung.
\fig |42_Lk_20_25_RG_1.jpg|span|||| \fig*
\p \v 25 Gusti Yesus nuli ngandika: Yen mangkono, Sang Nata Agung caosana kang wajib kokcaosake marang Sang Nata Agung, lan marang Gusti Allah kang wajib kacaosake marang Gusti Allah.
\fig |42_Lk_20_26_RG_1.jpg|span|||| \fig*
\p \v 26 Dadine Gusti Yesus ora kena dicengkolong ana ing ngarepe wong akeh. Wong-wong mau padha kaeraman krungu paring wangsulane iku lan banjur padha meneng.
\p \v 27 Nuli ana wong Saduki sawatara, yaiku kang ora ngakoni anane patangen, padha sowan ing ngarsane Gusti Yesus lan matur pitakon marang Panjenengane:
\p \v 28 Guru, Nabi Musa paring dhawuh dhateng kula sadaya makaten: Manawa ana wong kang duwe sadulur lanang, tinggal donya, mangka bojone isih urip, nanging ora tinggal anak, sadulure mau wajib ngrabeni bojone iku, supaya bisa nukulake turun kanggo sing tinggal donya mau.
\p \v 29 Kalampahan wonten sadherek jaler pitu, ingkang angka satunggal emah-emah, wusana lajeng tilar donya boten tilar anak.
\p \v 30 Tiyang estri wau lajeng kaningkah dening ingkang angka kalih,
\p \v 31 lajeng kaningkah dening ingkang angka tiga, tuwin makaten salajengipun, urut-urutan karabi dening sadherek pitu wau, nanging sadaya sami ngajal boten tilar anak.
\p \v 32 Wekasanipun tiyang estri punika inggih tilar donya.
\p \v 33 Lah sapunika kadospundi tiyang estri punika, benjing dinten patangen, lajeng sinten ingkang dados semahipun, amargi pitu-pitunipun sami nate dados semahipun?
\p \v 34 Gusti Yesus nuli paring wangsulan, pangandikane: Wong-wong ing donya iki, padha omah-omah lan diomah-omahake,
\p \v 35 nanging wong-wong kang padha kaanggep pantes tampa panduman ana ing jagad liyane iku, lan ana ing patangen saka ing antarane wong mati, iku bakal ora omah-omah lan ora diomah-omahake.
\p \v 36 Sabab padha ora bisa mati maneh; kaanane kaya para malaekat sarta padha dadi putraning Allah, awit wis padha katangekake.
\p \v 37 Anadene mungguh tangine wong mati iku, Nabi Musa iya wis mratelakake ana ing sajroning carita bab grumbul eri, anggone nyebut Pangeran: Allahe Abraham, Allahe Iskak, tuwin Allahe Yakub.
\p \v 38 Panjenengane iku dudu Allahe wong mati, nanging Allahe wong urip, awit kang ana ing ngarsane kabeh iku wong urip.
\p \v 39 Krungu pangandika kang mangkono iku banjur ana ahli Toret sawatara matur: Guru, paring wangsulan Panjenengan punika kasinggihan sanget.
\p \v 40 Awit wong-wong mau wis padha ora wani matur pitakon apa-apa maneh marang Gusti Yesus.
\p \v 41 Gusti Yesus banjur ndangu marang wong-wong mau: Kapriye dene wong kok bisa ngarani Sang Kristus iku tedhake Sang Prabu Dawud,
\p \v 42 mangka Sang Prabu Dawud piyambak ana ing Kitab Masmur ngandika mangkene: Dhawuhe Pangeran marang Gustiku: Sira lenggaha ana ing tengeningSun,
\p \v 43 nganti tumeka mungsuhira wis padha Ingsun dadekake ancik-anciking talapakanira.
\p \v 44 Dadi Sang Prabu Dawud nyebut Panjenengane Gusti, kapriye dene uga dadi tedhake?
\p \v 45 Nalika wong kabeh padha ngrungokake, Gusti Yesus banjur ngandika marang para sakabate:
\p \v 46 Padha ngawekanana para ahli Toret, kang padha seneng mlaku-mlaku nganggo jubah landhung lan seneng tampa pakurmatan ana ing pasar sarta seneng linggih ing ngarep dhewe ana ing papan pangibadah lan ing papan kang ingajenan ana ing pahargyan,
\p \v 47 kang padha mangan omahe randha-randha nganti entek, sarta kang nasarake wong kalawan donga kang dawa-dawa. Wong iku mesthi bakal tampa paukuman kang luwih abot.


\c 21
\fig |42_Lk_21_01_RG_1.jpg|span|||| \fig*
\fig |42_Lk_21_01_RG_2.jpg|span|||| \fig*
\p \v 1 Bareng Gusti Yesus tumenga, mirsa wong-wong sugih padha nglebokake pisungsunge ana ing pethi pisungsung.
\fig |42_Lk_21_02_RG_1.jpg|span|||| \fig*
\p \v 2 Tumuli iya mirsani randha miskin kang nglebokake pisungsung rong igar.
\fig |42_Lk_21_03_RG_1.jpg|span|||| \fig*
\p \v 3 Banjur ngandika: Aku pitutur marang kowe: Satemene kang dipisungsungake randha miskin iku luwih akeh katimbang wong kabeh iku.
\fig |42_Lk_21_04_RG_1.jpg|span|||| \fig*
\p \v 4 Amarga wong-wong kabeh iku ngaturake pisungsung saka kasugihane, nanging randha iki ngaturake saka ing kamiskinane, malah nyaosake sakabehing darbeke kang kanggo urip.
\fig |42_Lk_21_05_RG_1.jpg|span|||| \fig*
\p \v 5 Bareng ana wong sawatara kang padha rembugan bab Padaleman Suci lan padha ngalem dene nganggo rinengga ing watu-watu kang endah sarta pisungsung warna-warna, Gusti Yesus banjur ngandika:
\fig |42_Lk_21_06_RG_1.jpg|span|||| \fig*
\p \v 6 Apa kang padha kokdeleng iku bakal tumeka ing wektu ora ana watu siji bae kang lestari tumumpang ing watu liyane; kabeh bakal padha digempur.
\fig |42_Lk_21_07_RG_1.jpg|span|||| \fig*
\p \v 7 Wong-wong mau banjur padha matur pitakon: Guru, benjing punapa kalampahanipun punika? Saha punapa ngalamatipun manawi punika badhe kalampahan?
\p \v 8 Paring wangsulane: Sing padha waspada, supaya kowe aja nganti disasarake. Amarga bakal ana wong akeh kang padha teka nganggo jenengKu lan calathu: Iya aku iki Panjenengane lan iki wus ndungkap wektune. Kowe aja ngetut-buri wong-wong iku.
\p \v 9 Sarta manawa kowe krungu pawarta bab peperangan lan kraman, aja padha kaget. Awit iku kabeh mesthi kudu kalakon dhisik, ewadene iku durung ateges, yen bakal enggal tumeka ing wekasaning jaman.
\fig |42_Lk_21_10_RG_1.jpg|span|||| \fig*
\p \v 10 Panjenengane banjur ngandika marang wong-wong mau: Bakal ana bangsa kang nglawan padha bangsa, karajan nglawan padha karajan,
\p \v 11 lan bakal ana lindhu kang nggegirisi sarta ing kana kene bakal ana pageblug pes lan pailan, apadene bakal kalakon uga ana bab-bab kang ngagetake tuwin ilapat-ilapat kang nggegirisi saka ing langit.
\p \v 12 Nanging sadurunge iku kabeh, kowe bakal padha dicekel lan dikaniaya; kowe bakal dipasrahake menyang ing papan-papan pangibadah lan ing pakunjaran-pakunjaran sarta bakal padha diirid marang ing ngarsane para ratu lan para panguwasa marga saka jenengKu.
\p \v 13 Iku bakal dadi jalarane kowe kabeh bakal padha nglairake paseksen.
\p \v 14 Mulane sing padha mantep bae, aja ngrancang-ngrancang dhisik bab kapriye anggonmu bakal mangsuli.
\p \v 15 Sabab Aku dhewe kang bakal maringi marang kowe tembung-tembung lan kawicaksanan, satemah kowe ora bisa dilawan utawa dibantah dening mungsuh-mungsuhmu.
\fig |42_Lk_21_16_RG_1.jpg|span|||| \fig*
\p \v 16 Apamaneh kowe bakal iya padha diulungake dening wong tuwamu, sadulur-sadulurmu, kadang-kadeyanmu lan pawong mitramu sarta ana panunggalanmu sawatara kang bakal dipateni,
\p \v 17 apadene kowe bakal padha disengiti dening wong kabeh marga saka jenengKu.
\p \v 18 Nanging ora ana rambutmu saeler bae kang bakal ilang.
\p \v 19 Manawa kowe padha tetep mantep, kowe bakal padha nampani uripmu.
\fig |42_Lk_21_20_RG_1.jpg|span|||| \fig*
\p \v 20 Manawa kowe nyumurupi kutha Yerusalem kakepung ing wadyabala, mangretia, yen gempure wis cedhak.
\p \v 21 Ing nalika iku wong-wong kang ana ing tanah Yudea padha ngungsia menyang ing pagunungan, lan wong-wong kang ana ing jero kutha padha sumingkira, sarta wong-wong kang ana ing padesan aja lumebu ing kutha maneh,
\p \v 22 amarga yaiku mangsa tekane piwales, kang dadi kayektene sabarang kang wis katulisan kabeh.
\p \v 23 Nanging mesakake banget para wong kang lagi ngandheg, utawa kang lagi nusoni bayi ing wektu iku! Amarga bakal ana kasangsaran gedhe ing saindenging nagara lan bangsa iki bakal tampa deduka.
\p \v 24 Wong-wong mau bakal padha tiwas kena landheping pedhang sarta bakal padha kabandhang dadi tawananing bangsa-bangsa kabeh, sarta kutha Yerusalem bakal kaicak-icak dening bangsa kang ora wanuh marang Gusti Allah, nganti tumeka sarampunge jamane bangsa-bangsa iku.
\p \v 25 Apadene bakal ana ilapat-ilapat ing srengenge, ing rembulan lan ing lintang-lintang, sarta ing bumi para bangsa bakal padha wedi lan bingung marga saka gumlegering sagara lan alun.
\p \v 26 Wong-wong bakal padha semaput dening giris amarga kuwatir marang apa kang bakal nekani jagad; amarga kabeh panguwasaning langit bakal gonjing.
\p \v 27 Ing nalika iku wong bakal padha nyumurupi Putraning Manungsa rawuh nitih mega, ngagem panguwasa lan kamulyan gedhe.
\p \v 28 Anadene manawa iku kabeh wiwit kalakon, padha njenggeleka lan tumengaa, amarga wis cedhak anggonmu bakal kaluwaran.
\p \v 29 Gusti Yesus banjur paring pasemon mangkene: Padha mawanga wit anjir lan wit apa bae.
\p \v 30 Manawa kowe padha nyumurupi yen wis padha semi, kowe padha ngreti dhewe, yen wis ngarepake mangsa panas.
\p \v 31 Mangkono uga manawa kowe padha nyumurupi lelakon mau, padha mangretia yen Kratoning Allah wis cedhak.
\p \v 32 Aku pitutur marang kowe: Satemene jinis iki bakal ora sirna sadurunge iku mau kalakon kabeh.
\p \v 33 Langit lan bumi bakal padha sirna, nanging tembungKu ora bakal sirna babar pisan.
\p \v 34 Padha jaganen awakmu dhewe, atimu aja nganti kabotan dening pista gedhen lan mendem, tuwin dening kasusahaning ngaurip sarta supaya Dinaning Pangeran mau aja nganti tumempuh marang kowe kalawan dadakan kayadene kalajiret.
\p \v 35 Amarga iku bakal nungkebi marang sakabehing wong kang dumunung ing bumi iki.
\p \v 36 Padha tansah jumagaa lan ndedongaa, supaya kowe diparingana kakuwatan kang njalari kowe padha ora bakal katempuh dening apa kang bakal kalakon iku lan supaya kowe padha bisa tahan anggonmu ana ing ngarsane Putraning Manungsa.
\p \v 37 Kacarita Gusti Yesus yen awan memulang ana ing Padaleman Suci, dene yen bengi miyos lan lereb ana ing gunung kang aran gunung Zaitun.
\p \v 38 Lan esuke wong-wong kabeh padha sowan ing ngarsane ana ing Padaleman Suci, ngrungokake pangandikane.


\c 22
\p \v 1 Nalika samana wis ngarepake riyaya Roti Tanpa Ragi, kang aran Paskah.
\fig |42_Lk_22_02_RG_1.jpg|span|||| \fig*
\p \v 2 Para pangareping imam lan para ahli Toret padha golek dalan, anggone bisa nyedani Panjenengane, amarga padha wedi karo wong akeh.
\p \v 3 Yudas, kang peparab Iskariot, panunggalane sakabat rolas tumuli kasurupan dening iblis,
\fig |42_Lk_22_04_RG_1.jpg|span|||| \fig*
\p \v 4 banjur lunga marani para pangareping imam lan para lelurahing jaga-baya Padaleman Suci, prelu rembugan bab anggone bakal ngulungake Gusti Yesus.
\fig |42_Lk_22_05_RG_1.jpg|span|||| \fig*
\p \v 5 Iku padha bungah lan sarujuk bakal padha aweh opah.
\fig |42_Lk_22_06_RG_1.jpg|span|||| \fig*
\p \v 6 Yudas nyaguhi sarta wiwit nalika iku tansah golek dalan bisane ngulungake Gusti Yesus, ora nganti kasumurupan ing wong akeh.
\p \v 7 Bareng dina riyaya Roti Tanpa Ragi, yaitu dina anggone wong-wong padha nyembeleh cempening Paskah,
\p \v 8 Gusti Yesus banjur ngutus Petrus lan Yokanan, dhawuhe: Kowe padha lungaa, nyawisna Paskah kang bakal padha dakpangan.
\fig |42_Lk_22_09_RG_1.jpg|span|||| \fig*
\p \v 9 Unjuke wong loro mau: Karsa Paduka anggen kawula sami nyawisaken wonten ing pundi?
\fig |42_Lk_22_10_RG_1.jpg|span|||| \fig*
\p \v 10 Paring wangsulane Gusti Yesus: Manawa kowe padha lumebu ing kutha, kowe bakal kepethuk wong kang nggawa kendhi isi banyu, iku banjur etutna tekan ing omah kang dileboni
\fig |42_Lk_22_11_RG_1.jpg|span|||| \fig*
\p \v 11 lan matura marang kang duwe omah iku: Sang Guru ndangu dhateng panjenengan: Endi kamare, sing kena Dakanggo mangan Paskah bebarengan karo para sakabatKu?
\fig |42_Lk_22_12_RG_1.jpg|span|||| \fig*
\p \v 12 Wong iku banjur nuduhake marang kowe kamar gedhe ing dhuwur kang wis katata miranti. Kowe padha nganakna pacawisan ana ing kono.
\fig |42_Lk_22_13_RG_1.jpg|span|||| \fig*
\fig |42_Lk_22_13_RG_2.jpg|span|||| \fig*
\p \v 13 Karone banjur padha mangkat, tinemune iya trep kaya kang kapangandikakake dening Gusti Yesus. Nuli padha nyawisake Paskah.
\fig |42_Lk_22_14_RG_1.jpg|span|||| \fig*
\p \v 14 Bareng wis tumeka ing wayahe, Gusti Yesus banjur lenggah dhahar bebarengan karo para rasule.
\fig |42_Lk_22_15_RG_1.jpg|span|||| \fig*
\p \v 15 Tumuli padha dipangandikani: Aku wis kapengin banget mangan Paskah iki bebarengan karo kowe kabeh, sadurunge Aku nandhang sangsara.
\p \v 16 Awit Aku pitutur marang kowe: Aku ora bakal mangan iku maneh, nganti tumekane iku wis kayektenan ana ing Kratoning Allah.
\fig |42_Lk_22_17_RG_1.jpg|span|||| \fig*
\p \v 17 Sawise mangkono Panjenengane banjur mundhut tuwung, saos sokur nuli ngandika: Iki tampanana lan edumen kang warata,
\p \v 18 sabab Aku pitutur marang kowe: wiwit saiki iki Aku ora bakal ngombe pametuning wit anggur maneh, nganti tumeka sawise Kratoning Allah rawuh.
\fig |42_Lk_22_19_RG_1.jpg|span|||| \fig*
\p \v 19 Tumuli mundhut roti, saos sokur, banjur nyuwil-nyuwil roti mau kaparingake marang para sakabat kalawan ngandika: Iki badanKu kang kaparingake marga saka kowe. Iki tindakna minangka pangeling-eling marang Aku.
\p \v 20 Mangkono uga tuwunge sawise dhaharan, pangandikane: Tuwung iki prajanjian anyar kang sarana getihKu, kang kawutahake marga saka kowe!
\fig |42_Lk_22_21_RG_1.jpg|span|||| \fig*
\p \v 21 Nanging, lah tangane wong kang ngulungake Aku, nunggal karo Aku ana ing meja kene.
\p \v 22 Sabab Putraning Manungsa pancen bakal jengkar miturut ing pepesthen, nanging bilai wong kang dadi margane anggone kaulungake.
\p \v 23 Banjur padha wiwit takon-tinakon, panunggalane iku sapa baya kang bakal tumindak mangkono.
\p \v 24 Kacarita para sakabat iya padha diya-diniya bab panunggalane sapa kang bakal dianggep dhuwur dhewe.
\p \v 25 Gusti Yesus banjur ngandika marang wong-wong mau: Ratu-ratune para bangsa iku mrentah marang kawulane lan kang padha nguwasani iku diarani pangayoman.
\p \v 26 Nanging kowe kabeh iku ora mangkono, malah kang dhuwur dhewe ana ing antaramu iku dadia kaya kang anom dhewe lan kang dadi panuntun dadia kang ngladeni.
\p \v 27 Amarga sapa ta kang luwih dhuwur: kang linggih mangan, apa kang ngladeni? Rak kang linggih mangan? Ananging Aku iki ana ing tengah-tengahmu kayadene kang ngladeni.
\p \v 28 Kowe kabeh iku kang tansah tetunggalan karo Aku sajrone Aku kena ing godha-rencana.
\p \v 29 Sarta Aku wus nyawisake Kraton kanggo kowe kabeh kayadene RamaKu wus nyawisake marang Aku,
\fig |42_Lk_22_30_RG_1.jpg|span|||| \fig*
\p \v 30 supaya kowe padha bisa mangan lan ngombe tunggal sameja karo Aku ana ing KratonKu. Apamaneh kowe bakal padha linggih ing dhampar lan ngadili talere Israel rolas.
\p \v 31 Simon, Simon, lah Iblis banget anggone nginteri kowe kabeh, kaya gandum,
\p \v 32 nanging kowe wis dakdongakake, supaya pracayamu ora ilang. Lan kowe, manawa wis mratobat, sadulur-sadulurmu padha santosakna.
\fig |42_Lk_22_33_RG_1.jpg|span|||| \fig*
\p \v 33 Atur wangsulane Petrus: Gusti, kawula cumadhang mbelani Paduka, sanadyan ngantosa dipun kunjara lan dumuginipun pejah pisan.
\fig |42_Lk_22_34_RG_1.jpg|span|||| \fig*
\fig |42_Lk_22_34_RG_2.jpg|span|||| \fig*
\p \v 34 Nanging Gusti Yesus ngandika: Aku pitutur marang kowe, Petrus: ing dina iki bakal ora ana jago kluruk, sadurunge kowe nyelaki Aku nganti ping telu.
\p \v 35 Gusti Yesus banjur ngandika maneh: Nalika kowe padha dakutus kae, ora nggawa rajut, kanthong utawa trumpah, apa kowe tau padha kekurangan apa-apa?
\p \v 36 Ature para sakabat: Boten babar pisan. Pangandikane Gusti Yesus: Nanging saiki iki, sing sapa duwe rajut, kagawaa, mangkono uga kang duwe kanthong; lan kang ora duwe pedhang, ngedola jubahe kanggo tuku.
\p \v 37 Amarga Aku pitutur marang kowe, nas ing Kitab Suci iki iya kudu kayektenan tumraping Aku: Panjenengane bakal kaetang kagolongake para durjana. Amarga apa kang katulis tumrap ing Aku iku lagi kalakon.
\p \v 38 Unjuke para sakabat: Gusti, punika wonten pedhang kalih. Paring wangsulane Gusti Yesus: Wis cukup.
\fig |42_Lk_22_39_RG_1.jpg|span|||| \fig*
\p \v 39 Gusti Yesus banjur miyos tedhak menyang ing gunung Zaitun kaya adate, kadherekake dening para sakabate uga.
\fig |42_Lk_22_40_RG_1.jpg|span|||| \fig*
\p \v 40 Sarawuhe ing kono, para sakabate padha dipangandikani: Padha nyenyuwuna, supaya aja nganti klebu ing panggodha.
\fig |42_Lk_22_41_RG_1.jpg|span|||| \fig*
\p \v 41 Panjenengane banjur misah dohe kira-kira sapambalang, nuli jengkeng ndedonga, ature:
\p \v 42 Dhuh Rama, manawi Paduka marengaken, mugi tuwung punika kapundhuta saking Kawula. Nanging sampun pikajeng Kawula, namung karsa Paduka ingkang kalampahana.
\p \v 43 Banjur dikatingali malaekat saka ing langit kang nyantosakake Panjenengane.
\p \v 44 Panjenengane giris banget lan saya ngepeng anggone ndedonga. Riwene nganti kaya tetesing getih kang padha tumiba ing lemah.
\fig |42_Lk_22_45_RG_1.jpg|span|||| \fig*
\p \v 45 Banjur jumeneng saka anggone ndedonga lan tindak murugi para sakabate, ketemu padha turu, marga saka susahe.
\p \v 46 Nuli padha dipangandikani: Yagene kowe padha turu? Tangia lan ndedongaa, supaya aja padha klebu ing panggodha.
\fig |42_Lk_22_47_RG_1.jpg|span|||| \fig*
\p \v 47 Sajrone isih ngandika, ana wong sagrombolan teka, kairid dening sawijining panunggalane sakabat rolas kang jenenge Yudas, iku banjur mrepeki Gusti Yesus arep nucup.
\fig |42_Lk_22_48_RG_1.jpg|span|||| \fig*
\p \v 48 Gusti Yesus banjur ngandika marang dheweke: Heh, Yudas, anggonmu ngulungake Putraning Manungsa apa sarana nucup?
\p \v 49 Kang padha ndherek Gusti Yesus, bareng ngreti apa kang bakal kalakon banjur padha munjuk: Gusti, punapa kepareng kawula pedhang?
\fig |42_Lk_22_50_RG_1.jpg|span|||| \fig*
\p \v 50 Sawijining panunggalane tumuli medhang abdine Imam Agung, kupinge tengen kaperung.
\p \v 51 Nanging Gusti Yesus ngandika: Wis ta, samono bae! Kupinge banjur kaasta kawarasake.
\p \v 52 Gusti Yesus tumuli ngandika marang para pangareping imam lan para lelurahing jaga-baya Padaleman Suci sarta para pinituwa kang padha teka sumedya nyekel Panjenengane: Apa Aku iki kokanggep begal, dene anggonmu padha teka sikep gegaman pedhang lan penthung?
\p \v 53 Mangka saben dina Aku ana ing tengahmu, ana ing Padaleman Suci, kowe ora padha nyekel Aku. Nanging iki wektumu, lan iya iki panguwasane pepeteng iku.
\p \v 54 Gusti Yesus banjur dicepeng lan digawa lunga saka ing panggonan kono, diirid menyang ing daleming Imam Agung. Anadene Petrus ngetutake saka ing kadohan.
\fig |42_Lk_22_55_RG_1.jpg|span|||| \fig*
\p \v 55 Wong-wong padha gawe bedhiyang ana ing satengahing plataran lan banjur padha linggih ngubengi bedhiyang iku. Petrus iya melu linggih ing kono.
\fig |42_Lk_22_56_RG_1.jpg|span|||| \fig*
\p \v 56 Nuli ana parekan weruh Petrus linggih ing ngarepe bedhiyang, banjur ditamatake, tumuli alok: Wong iku iya tetunggalan karo Dheweke.
\p \v 57 Nanging Petrus selak, pangucape: Boten, kula boten wanuh kalih wong niku!
\fig |42_Lk_22_58_RG_1.jpg|span|||| \fig*
\p \v 58 Ora let suwe ana wong liyane kang weruh dheweke lan banjur calathu: Samang niku enggih tunggale. Nanging wangsulane Petrus: Dede, kula dede.
\fig |42_Lk_22_59_RG_1.jpg|span|||| \fig*
\p \v 59 Lan kira-kira let sajam ana wong liyane maneh kang calathu tanpa ringa-ringa: Tenan, wong iki iya tunggale Dheweke, sabab iki iya wong Galilea.
\p \v 60 Nanging Petrus mangsuli, pangucape: Dede, kula boten ngreti sing mang kandhakke niku. Sanalika iku uga, bareng Petrus wis kandha mangkono iku, ana jago kluruk.
\p \v 61 Gusti Yesus banjur minger mirsani Petrus. Petrus nuli kelingan, yen Gusti wis ngandika marang dheweke: Sadurunge jago kluruk ing dina iki, kowe wis nyelaki Aku kaping telu.
\fig |42_Lk_22_62_RG_1.jpg|span|||| \fig*
\p \v 62 Petrus nuli metu lan nangis kelara-lara.
\p \v 63 Anadene Gusti Yesus dipoyoki dening wong-wong, kang padha nahan Panjenengane, sarta digebugi.
\p \v 64 Pasuryane ditutupi dening wong-wong lan disuwuni pirsa: Coba, bedheken sapa kang nggebugi Kowe iku?
\p \v 65 Aliya iku isih akeh maneh panguman-umane marang Panjenengane.
\p \v 66 Bareng esuke para pinituwaning bangsa Yahudi, para pangareping imam lan para ahli Toret padha nganakake parepatan, Gusti Yesus banjur diladekake marang ngarsane pradataning agamane.
\p \v 67 Nuli didangu: Manawa Kowe iki Sang Kristus, kandhaa marang aku kabeh. Paring wangsulane Gusti Yesus: Sanadyan Aku kandhaa marang kowe kabeh, kowe bakal padha ora ngandel;
\p \v 68 lan sanadyan Aku takona apa-apa, kowe kabeh bakal ora mangsuli.
\p \v 69 Wiwit saiki Putraning Manungsa wis lenggah ana ing satengening Allah Kang Mahakuwasa.
\p \v 70 Wong-wong mau banjur padha calathu: Yen mangkono, Kowe iku Putraning Allah? Paring wangsulane Gusti Yesus: Kowe dhewe padha kandha, yen Aku iki Putraning Allah.
\p \v 71 Banjur padha calathu: Apa prelune kita isih padha golek paseksi maneh. Kita wis padha krungu dhewe saka pangucape.


\c 23
\p \v 1 Ing kono kabeh warga pradata banjur padha ngadeg, Gusti Yesus diladekake marang ngarsane Sang Pilatus.
\fig |42_Lk_23_02_RG_1.jpg|span|||| \fig*
\p \v 2 Nuli wiwit padha nggugat, ature: Kula sadaya sampun sami nyumerepi, bilih Tiyang punika nasaraken bangsa kula, sami dipun penging ngaturaken paos dhateng Sang Nata Agung, saha ngaken, bilih Piyambakipun punika Sang Ratu.
\fig |42_Lk_23_03_RG_1.jpg|span|||| \fig*
\fig |42_Lk_23_03_RG_2.jpg|span|||| \fig*
\p \v 3 Sang Pilatus banjur ndangu marang Gusti Yesus: Punapa Panjenengan punika Ratunipun tiyang Yahudi? Paring wangsulane Gusti Yesus: Panjenengan piyambak sampun mastani.
\fig |42_Lk_23_04_RG_1.jpg|span|||| \fig*
\p \v 4 Sang Pilatus nuli ngandika marang para pangareping imam lan marang wong akeh iku: Tumraping aku wong iki ora tinemu kaluputane.
\fig |42_Lk_23_05_RG_1.jpg|span|||| \fig*
\p \v 5 Nanging wong-wong mau saya banget panggugate, ature: Tiyang punika damel balelanipun rakyat kalayan piwulangipun wonten ing tanah Yudea sadaya, kawiwitan wonten ing tanah Galilea, lan sapunika sampun dumugi ing ngriki.
\p \v 6 Bareng midhanget atur mangkono iku Sang Pilatus banjur ndangu, apa Wong iku wong Galilea.
\p \v 7 Bareng mirsa yen Gusti Yesus iku kalebet bawahe Sang Prabu Herodhes, nuli kaladosake marang ngarsane Sang Prabu Herodhes, kang ing wektu iku pinuju ana ing kutha Yerusalem.
\p \v 8 Bareng Sang Prabu Herodhes mirsa Gusti Yesus, banget renane, amarga wis suwe anggone kapengin mirsa, awit wis kerep mireng bab Panjenengane, apadene ngajeng-ajeng nguningani anggone nganakake pratandha.
\p \v 9 Akeh kang didangokake marang Gusti Yesus, nanging Panjenengane ora paring wangsulan sathithik-thithika.
\p \v 10 Nalika samana para pangareping imam lan para ahli Toret padha maju lan ngaturake panggugat-panggugat kang abot.
\p \v 11 Sang Prabu Herodhes dalah para prajurite banjur padha nglelingsem lan moyoki Panjenengane, tumuli diagemi jubah kang endah banget sarta banjur diwangsulake marang ngarsane Sang Pilatus.
\p \v 12 Ing dina iku uga Sang Prabu Herodhes karo Sang Pilatus banjur padha memitran, awit maune padha sesatron.
\p \v 13 Sang Pilatus banjur nimbali para pangareping imam lan para panggedhe sarta wong akeh, padha kadhawuhan nglumpuk,
\p \v 14 nuli padha dipangandikani mangkene: Kowe padha ngladekake Wong iki marang aku kokdakwa gawe balelaning rakyat. Kowe padha sumurup dhewe, yen wis dakpriksa, nanging mungguh ing aku bab kang kokgugatake kabeh tumrap Wong iku ora tinemu ana ing Dheweke.
\p \v 15 Dalasan Sang Nata Herodhes iya ora, sabab Wong iku banjur dibalekake mrene. Satemene apa kang ditindakake iku ora ana kang katrap ing paukuman pati.
\fig |42_Lk_23_16_RG_1.jpg|span|||| \fig*
\p \v 16 Mulane mung bakal dakajar, banjur dakluwari.
\p \v 17 (Sabab Panjenengane ing dina riyaya iku wajib ngluwari wong siji kanggo wong-wong mau.)
\fig |42_Lk_23_18_RG_1.jpg|span|||| \fig*
\p \v 18 Nanging wong kabeh mau tumuli padha nguwuh-uwuh bebarengan: Kasirnakna Tiyang punika! Barabas kaluwarana!
\p \v 19 Barabas iku kalebokake ing pakunjaran marga kasangkut ing pambrontakan ing sajroning kutha lan gawe pepati.
\p \v 20 Sang Pilatus ngandikani maneh marang wong-wong mau, karsane ngluwari Gusti Yesus.
\p \v 21 Nanging wong-wongl padha mangsuli kanthi keras uga panguwuhe: Kasaliba, kasaliba!
\fig |42_Lk_23_22_RG_1.jpg|span|||| \fig*
\p \v 22 Pangandikane Sang Pilatus kang kaping telune: Nglakoni piala apa ta Wong iki sabenere? Aku ora bisa nemokake kaluputane kang kena ing paukuman pati. Dadi mung bakal dakajar banjur dakluwari.
\p \v 23 nanging kalawan bengok-bengok wong-wong padha nyuwun kanthi adreng, supaya Panjenengane kasalib, lan wekasane wong-wong mau menang kalawan bengok-bengok iku.
\p \v 24 Sang Pilatus banjur ndhawuhake karampungan, panyuwune wong-wong mau dikabulake.
\fig |42_Lk_23_25_RG_1.jpg|span|||| \fig*
\p \v 25 Sarta nuli ngluwari wong kang kalebokake ing pakunjarang marga kasangkut ing pambrontakan lan mateni wong, ngetrepi panyuwune wong-wong mau, dene Gusti Yesus nuli kapasrahake marang wong-wong mau ing sakarep-karpe.
\fig |42_Lk_23_26_RG_1.jpg|span|||| \fig*
\p \v 26 Nalika padha ngirid Gusti Yesus iku, ana wong kang jenenge Simon, saka ing kutha Kirene, kang lagi teka bae saka ing jaban kutha, iku diandheg banjur dikon manggul salibe lan mlaku ing wingkinge Gusti Yesus.
\p \v 27 Sarta ana wong akeh kang padha ndherekake Panjenengane, akeh wong wadon panunggalane iku kang padha ngadhuh-adhuh lan nangisi Panjenengane.
\p \v 28 Gusti Yesus nuli minger mirsani wong-wong mau lan ngandika: He anak-anake wadon Yerusalem, aja padha nangisi Aku, awakmu dhewe bae lan anak-anakmu padha tangisana!
\p \v 29 Amarga sumurupa, bakal tumeka ing wektune wong padha duwe pangucap mangkene: Rahayu wong wadon kang gabug, lan weteng kang ora tau nglairake anak, sarta susu kang ora tau nusoni.
\p \v 30 Wong-wong banjur bakal padha calathu marang gunung-gunung: Aku jugrugana! Lan marang punthuk-punthuk: Aku urugana!
\p \v 31 Amarga manawa kaya mangkene iki panggawene wong marang kayu kang urip, saya maneh kang garing bakal dikapakake?
\p \v 32 Ana durjana loro kang uga padha kairid kang bakal diukum pati bebarengan karo Panjenengane.
\fig |42_Lk_23_33_RG_1.jpg|span|||| \fig*
\fig |42_Lk_23_33_RG_2.jpg|span|||| \fig*
\p \v 33 Satekane ing panggonan kang aran Pacumplungan, Gusti Yesus banjur disalib ana ing kono, mangkono uga durjana loro mau, kang siji ana ing tengen, sijine ana ing kiwane Gusti Yesus.
\fig |42_Lk_23_34_RG_1.jpg|span|||| \fig*
\p \v 34 Gusti Yesus tumuli munjuk: Dhuh Rama, tiyang-tiyang punika mugi Paduka apunten, amargi sami boten mangretos punapa ingkang dipun tindakaken. Pangagemane banjur kaedum-edum sarana kaundhi.
\fig |42_Lk_23_35_RG_1.jpg|span|||| \fig*
\fig |42_Lk_23_35_RG_2.jpg|span|||| \fig*
\p \v 35 Wong akeh padha ngadeg nonton. Para panggedhe padha nyenyampahi Panjenengane, pangucape: Wong-wong liya padha dipitulungi, cikben saiki mitulungi Awake dhewe, manawa pancen Sang Kristus, Pilihane Gusti Allah!
\p \v 36 Mangkono uga para prajurit iya padha memoyoki Panjenengane lan padha nyaosi anggur kecut
\p \v 37 karo ngucap: Manawa Kowe ratune wong Yahudi, mara tulungana Awakmu dhewe!
\p \v 38 Ing sadhuwure mustakane ana tulisan, kang unine mangkene: Iki ratune wong Yahudi.
\p \v 39 Durjana kang padha digantung mau ana siji kang ngala-ala marang Gusti Yesus, pangucape: Apa Kowe dudu Sang Kristus? Mara, tulungana Awakmu dhewe lan aku kabeh.
\p \v 40 Nanging sing siji banjur nyaruwe dheweke, ujare: Apa kowe ora wedi, uga ora wedi marang Gusti Allah, mangka kowe tampa paukuman padha?
\p \v 41 Aku lan kowe iku pancen wis sabenere diukum, padha tampa piwales kang murwat karo panggawe kita, bareng Panjenengane iki ora nindakake kaluputan apa-apa.
\p \v 42 Banjur munjuk: Dhuh Gusti Yesus, mugi Paduka karsaa ngengeti dhateng kawula, manawi Paduka rawuh ing Kraton Paduka.
\p \v 43 Paring wangsulane Gusti Yesus: Aku pitutur marang kowe, satemene ing dina iki uga kowe bakal bebarengan karo Aku ana ing Pirdus.
\fig |42_Lk_23_44_RG_1.jpg|span|||| \fig*
\p \v 44 Bareng watara jam rolas, banjur ana pagowong kang nglimputi satanah kabeh, nganti jam telu
\p \v 45 amarga srengenge ora sumorot. Kacarita gubahing Padaleman Suci suwek ing tengah dadi loro.
\fig |42_Lk_23_46_RG_1.jpg|span|||| \fig*
\p \v 46 Gusti Yesus banjur nguwuh kalawan swara sora: Dhuh Rama, Kawula masrahaken nyawa Kawula wonten ing asta Paduka. Sawise matur mangkono banjur masrahake nyawane.
\fig |42_Lk_23_47_RG_1.jpg|span|||| \fig*
\p \v 47 Nalika panggedhening prajurit nyumurupi lelakon iku, tumuli ngluhurake Gusti Allah, pangucape: Nyata, yen Wong iki tanpa kaluputan.
\p \v 48 Sakehe wong kang padha gegrombolan nonton, bareng wis nyumurupi apa kang kalakon mau, padha mulih kalawan tebah-tebah dhadha.
\fig |42_Lk_23_49_RG_1.jpg|span|||| \fig*
\p \v 49 Sakabehe wong kang wis wanuh marang Gusti Yesus, kalebu uga para wong wadon kang padha ndherekake Panjenengane saka ing tanah Galilea, padha ngadeg ana ing kadohan, ndeleng lelakon iku kabeh.
\p \v 50 Ana wong kang jenenge Yusuf, warganing Pradata Agung, wong kang becik lan mursid.
\p \v 51 Iku ora melu nyarujuki putusan lan tumindaking Pradata, asale saka ing Arimatea, sawijining kutha Yahudi, kang nganti-anti marang Kratoning Allah.
\fig |42_Lk_23_52_RG_1.jpg|span|||| \fig*
\p \v 52 Iku seba ing ngarsane Sang Pilatus, nyuwun layone Gusti Yesus.
\fig |42_Lk_23_53_RG_1.jpg|span|||| \fig*
\p \v 53 Sawise layon diandhapake, banjur diulesi mori alus, sarta disarekake ing kubur kang tinatah ing pepunthuk parang, tuwin kang durung tau kanggo.
\p \v 54 Nalika samana pinuju dina pacawisan, ngarepake Sabat.
\p \v 55 Apamaneh wong-wong wadon kang wis ndherekake Gusti Yesus saka ing tanah Galilea, iku iya padha melu ngiringake sarta maspadakake pasarean mau lan patrap anggone nyarekake layone.
\p \v 56 Saulihe banjur padha nyawisake anggi-anggi lan lenga jebad. Dene ing dina Sabat padha leren, netepi ing angger-angger.


\c 24
\fig |42_Lk_24_01_RG_1.jpg|span|||| \fig*
\p \v 1 Ananging bareng dina kapisan ing minggu iku, ing wayah esuk umun-umun, wong-wong wadon mau padha menyang ing pasarean, karo nggawa anggi-anggi kang wis dicawisake.
\fig |42_Lk_24_02_RG_1.jpg|span|||| \fig*
\p \v 2 Watune tinemu wis kaglimpangake saka ing pasarean.
\p \v 3 Bareng padha lumebu, layone Gusti Yesus ora ketemu.
\p \v 4 Nalika lagi padha ngadeg kalawan kuwur atine marga saka kaanan kang mangkono iku, dumadakan ana priya loro padha jumeneng ing cedhake, pangagemane mancorong.
\fig |42_Lk_24_05_RG_1.jpg|span|||| \fig*
\p \v 5 Wong-wong mau padha wedi lan padha tumungkul. Nanging priya loro mau nuli padha ngandika mangkene: Yagene, dene kowe padha nggoleki Kang Gesang ana ing antarane wong mati?
\fig |42_Lk_24_06_RG_1.jpg|span|||| \fig*
\p \v 6 Panjenengane ora ana ing kene, wis wungu. Elinga marang apa kang wus kapangandikakake marang kowe kabeh, nalika isih ana ing tanah Galilea,
\p \v 7 yaiku, yen Putraning Manungsa pinasthi kaulungake marang tanganing wong-wong dosa lan banjur kasalib, sarta wungu ing telung dinane.
\fig |42_Lk_24_08_RG_1.jpg|span|||| \fig*
\p \v 8 Wong-wong wadon mau iya nuli kelingan marang pangandikane Gusti Yesus iku.
\fig |42_Lk_24_09_RG_1.jpg|span|||| \fig*
\p \v 9 Lan sabaline saka ing pasarean, banjur padha nyritakake iku kabeh marang sakabat sawelas lan marang sadulur liyane kabeh.
\p \v 10 Dene wong-wong wadon mau yaiku Maryam saka Magdala, lan Yohana sarta Maryam ibune Yakobus, tuwin wong-wong wadon liyane kang padha bebarengan uga nyritani marang para rasul.
\p \v 11 Nanging tembung-tembunge iku dianggep ngayawara, padha ora ngandel marang wong-wong wadon iku.
\p \v 12 Ewasamono Petrus banjur ngadeg lan mangkat rerikatan menyang ing pasarean. Bareng nginguk manjero, mung weruh ulese thok. Nuli lunga lan mikir-mikir, apa ta kira-kira sing mentas kalakon iku.
\fig |42_Lk_24_13_RG_1.jpg|span|||| \fig*
\p \v 13 Ing dina iku uga ana wong loro, panunggalane para sakabat, padha menyang ing desa kang aran Emaus, dohe saka ing Yerusalem watara pitung mil.
\p \v 14 Wong loro mau padha rasanan bab kabeh kang mentas kalakon.
\p \v 15 Nalika lagi padha rembugan lan bebantahan, Gusti Yesus piyambak rawuh nyelaki lan banjur nyarengi ing lakune.
\p \v 16 Nanging wong mau mripate padha kalimputan, mulane padha pangling karo Panjenengane.
\fig |42_Lk_24_17_RG_1.jpg|span|||| \fig*
\p \v 17 Gusti Yesus tumuli ngandika marang wong loro iku: Apa sing padha kokrembug sajrone lumaku iki? Banjur padha mandheg kalawan sedhih.
\fig |42_Lk_24_18_RG_1.jpg|span|||| \fig*
\p \v 18 Kang siji kang jenenge Kleopas, mangsuli: Punapa namung Panjenengan piyambak tiyang manca ing Yerusalem, ingkang boten uninga bab ingkang mentas kelampahan wonten ing ngriku ing salebetipun sawatawis dinten punika?
\fig |42_Lk_24_19_RG_1.jpg|span|||| \fig*
\p \v 19 Paring wangsulane: Lelakon apa ta iku? Unjuke kang kadangu: Lelampahanipun Sang Yesus Nasarani, ingkang jumeneng nabi, ingkang kuwaos ing pandamel saha ing pangandika wonten ing ngarsaning Allah sarta wonten ing ngajengipun bangsa kula sadaya.
\p \v 20 Nanging para pangajengipun imam saha para pangageng kula sami ngulungaken Panjenenganipun dhateng ing paukuman pejah, lajeng dipun salib.
\fig |42_Lk_24_21_RG_1.jpg|span|||| \fig*
\p \v 21 Mangka kula sadaya kala rumiyin sami gadhah pangajeng-ajeng, inggih Panjenenganipun punika ingkang rawuh badhe ngluwari bangsa Israel. Nanging sapunika sampun dumugi ing tigang dintenipun, sasampunipun punika wau sadaya kalampahan.
\p \v 22 Namung kemawon lajeng wonten tiyang estri sawatawis panunggilan kula ingkang sami damel kaget kula: Enjing umun-umun sampun sami dhateng ing pasarean,
\fig |42_Lk_24_23_RG_1.jpg|span|||| \fig*
\p \v 23 layonipun boten pinanggih. Lajeng sami wangsul, cariyos, bilih sami sumerep malaekat, ingkang sami ngandika, bilih Panjenenganipun gesang.
\p \v 24 Nunten wonten kanca kula sawatawis ingkang sami dhateng pasarean, dene pinanggihipun pancen leres ingkang dipun cariyosaken para tiyang estri wau, nanging boten sami sumerep Panjenenganipun.
\fig |42_Lk_24_25_RG_1.jpg|span|||| \fig*
\p \v 25 Gusti Yesus tumuli ngandika marang wong-wong mau: Heh wong kang padha tanpa budi lan kang randhat ing pamikir, temah ora pracaya marang samubarang kabeh, kang wis kapangandikakake dening para nabi!
\fig |42_Lk_24_26_RG_1.jpg|span|||| \fig*
\p \v 26 Sang Kristus apa ora pinasthi nandhang iku mau kabeh, banjur lumebet ing kamulyane?
\p \v 27 Tumuli padha diparingi katrangan bab sabarang kang wis katulisan ing Kitab Suci kabeh tumrap Panjenengane, wiwit kitab-kitabe Nabi Musa lan kitab-kitabe para nabi.
\p \v 28 Bareng wis cedhak ing desa kang kaparanan, Gusti Yesus kaya-kaya arep nglajengake tindake.
\fig |42_Lk_24_29_RG_1.jpg|span|||| \fig*
\p \v 29 Nanging dicandhet dening wong-wong mau, unjuke: Kula aturi kendel wonten ing griya kula, awit sampun ngajengaken dalu, surya sampun serap. Panjenengane iya banjur lumebet karo wong-wong mau.
\fig |42_Lk_24_30_RG_1.jpg|span|||| \fig*
\p \v 30 Bareng lenggah arep dhahar bebarengan, nuli mundhut roti, diberkahi banjur dicuwil-cuwil, diparingake marang karone.
\p \v 31 Nalika iku mripate banjur kabuka, temah ora pangling karo Panjenengane, nanging Gusti Yesus banjur musna saka ing pandelenge.
\p \v 32 Wong loro mau tumuli padha sapocapan mangkene: Atiku rak wis padha ngangah-angah, nalika Panjenengane ngandika marang aku kabeh ana ing dalan lan nalika Panjenengane nerangake Kitab Suci marang kowe lan aku?
\p \v 33 Banjur padha ngadeg lan bali menyang Yerusalem. Ana ing kono padha nyumurupi sakabat sawelas padha kumpulan karo para sadulur-sadulur liyane,
\p \v 34 sarta iku padha ngucap: Gusti nyata yen wis wungu lan wis ngatingal marang Simon.
\fig |42_Lk_24_35_RG_1.jpg|span|||| \fig*
\p \v 35 Wong loro mau iya tumuli nyaritakake lelakone ana ing dalan, sarta kapriye anggone mari pangling marang Gusti Yesus, sajrone nyuwil-nyuwil roti.
\p \v 36 Nalika padha rembugan bab iku mau, Gusti dumadakan jumeneng ana ing tengahe sarta ngandika: Tentrem rahayu anaa ing kowe kabeh.
\p \v 37 Kabeh padha kaget kaworan wedi, lan ngira weruh memedi.
\p \v 38 Nanging Panjenengane banjur ngandika: Yagene kowe padha kaget lan apa sababe dene kowe padha kethukulan rasa mangu-mangu ana ing sajroning atimu?
\p \v 39 Delengen tanganKu lan sikilKu, iki Aku dhewe; grayangana Aku lan satitekna, yen memedi rak ora ana daginge lan balunge, kaya kang padha kokdeleng ana ing Aku iki.
\p \v 40 Ngandika mangkono iku karo nedahake astane lan sampeyane.
\p \v 41 Bareng kabeh durung padha ngandel marga saka bungahe lan isih padha kaeraman, Panjenengane nuli ngandika: Ing kene apa ana sing kena dipangan?
\p \v 42 Banjur dicaosi iwak gorengan sairis.
\fig |42_Lk_24_43_RG_1.jpg|span|||| \fig*
\p \v 43 Iku tumuli ditampeni lan didhahar ana ing ngarepe wong-wong mau.
\p \v 44 Banjur padha dipangandikani mangkene: Yaiki pituturKu kang Dakkandhakake marang kowe kabeh, nalika Aku isih nunggal karo kowe, yaiku yen kabeh kang wis katulisan tumraping Aku ana ing sajroning kitab-Torete Nabi Musa lan kitabe para nabi sarta kitab Masmur, iku kudu kayektenan.
\p \v 45 Panjenengane banjur mbuka pikirane wong-wong mau supaya padha ngreti marang Kitab Suci.
\fig |42_Lk_24_46_RG_1.jpg|span|||| \fig*
\p \v 46 Pangandikane: Ana kang katulisan mangkene: Sang Kristus pinasthi nandhang sangsara lan ing telung dinane wungu saka ing antarane wong mati.
\p \v 47 Karodene maneh: pawarta bab pamratobat lan apuraning dosa kudu kaundhangake marang sakabehing bangsa atas asmane, wiwit saka ing Yerusalem.
\fig |42_Lk_24_48_RG_1.jpg|span|||| \fig*
\p \v 48 Dene kowe kang padha dadi seksine bab iku mau kabeh.
\p \v 49 Sabanjure kowe bakal padha Dakkirimi apa kang wis dijanjekake dening RamaKu. Nanging kowe padha anaa ing kutha kene dhisik, nganti kowe wis padha kaparingan kasekten saka ing ngaluhur.
\p \v 50 Sawise mangkono para sakabate banjur kadhawuhan ndherek Gusti Yesus menyang ing jaban kutha, menyang ing sacedhake desa Betania. Ana ing kono Panjenengane nuli ngangkat astane, para sakabat padha diberkahi,
\fig |42_Lk_24_51_RG_1.jpg|span|||| \fig*
\p \v 51 lan nalika mberkahi mau, Panjenengane banjur nilar para sakabate tuwin mitrane menyang ing swarga.
\p \v 52 Para sakabat banjur padha sujud nyembah marang Panjenengane, nuli padha bali menyang ing Yerusalem kalawan bungah banget,
\p \v 53 sarta tansah padha ana ing Padaleman Suci lan ngluhurake Gusti Allah.


